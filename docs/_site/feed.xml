<?xml version="1.0" encoding="utf-8"?><feed xmlns="http://www.w3.org/2005/Atom" ><generator uri="https://jekyllrb.com/" version="4.3.2">Jekyll</generator><link href="http://localhost:4000/feed.xml" rel="self" type="application/atom+xml" /><link href="http://localhost:4000/" rel="alternate" type="text/html" /><updated>2023-07-13T14:30:25+03:00</updated><id>http://localhost:4000/feed.xml</id><title type="html">Payslip101</title><subtitle>תלוש השכר - מדריך למתחילים</subtitle><entry><title type="html">מענקי מניות לעובדים - ESPP</title><link href="http://localhost:4000/post/%D7%9E%D7%A2%D7%A0%D7%A7%D7%99-%D7%9E%D7%A0%D7%99%D7%95%D7%AA-%D7%9C%D7%A2%D7%95%D7%91%D7%93%D7%99%D7%9D-espp/" rel="alternate" type="text/html" title="מענקי מניות לעובדים - ESPP" /><published>2023-03-28T20:30:00+03:00</published><updated>2023-03-28T20:30:00+03:00</updated><id>http://localhost:4000/post/%D7%9E%D7%A2%D7%A0%D7%A7%D7%99-%D7%9E%D7%A0%D7%99%D7%95%D7%AA-%D7%9C%D7%A2%D7%95%D7%91%D7%93%D7%99%D7%9D-espp</id><content type="html" xml:base="http://localhost:4000/post/%D7%9E%D7%A2%D7%A0%D7%A7%D7%99-%D7%9E%D7%A0%D7%99%D7%95%D7%AA-%D7%9C%D7%A2%D7%95%D7%91%D7%93%D7%99%D7%9D-espp/"><![CDATA[<p><strong>תאריך פרסום:</strong> 28/03/2023</p>

<p>אחרי שבפוסט הקודם הצגנו איך עובד מענק מניות “רגיל” (<a href="../מענקי-מניות-לעובדים-rsu">RSU</a>) הגיע השלב להסביר על מענק מניות נוסף שקיים בחלק קטן יותר מהחברות, תוכנית ESPP. לפני שנתחיל, חשוב לי להדגיש שישנו בלבול גדול סביב המיסוי ואפילו סביב מועד אירועי המס הנובעים מהשתתפות בתוכניות ESPP בחברות שונות. הסיבה לכך היא שיש <strong>שני</strong> מסלולי ESPP <strong>שונים</strong> וחשוב להבין את ההבדל ביניהם.</p>

<p>המסלול השכיח בארץ (<strong>ללא</strong> נאמן) אינו פועל לפי <a href="../מענקי-מניות-לעובדים-סעיף-102">סעיף 102</a> ואילו המסלול הנפוץ פחות (<strong>עם</strong> נאמן) פועל לפי סעיף 102 וכולל בתוכו יתרונות וחסרונות כתוצאה מכך. חלק מהגורמים לחסרונות נובעים מתבנית המיסוי הכללית שהוגדרה על ידי המחוקק. באופן מפתיע, one size fits all זו לא גישה שנותנת מענה הולם לכל מצב.</p>

<h2 id="מבוא-ל-espp">מבוא ל-ESPP</h2>
<p>ראשי התיבות ESPP הם קיצור של המונח <strong>E</strong>mployee <strong>S</strong>tock <strong>P</strong>urchase <strong>P</strong>lan (<a href="https://www.investopedia.com/terms/e/espp.asp">לינק</a>), לפעמים מוזכר גם כ-Employee <strong>Share</strong> Purchase Plan (ראיתי כבר מסמכי מס בהם שני המונחים מופיעים זה ליד זה). על פניו, מדובר בשם כללי לתוכנית לרכישת מניות עבור עובדים. בפועל, לתוכנית ישנו סט פשוט למדי של כללים, אשר מאפשרים לעובדים לקנות מניות של החברה בהנחה במסגרת חלונות מסחר (תקופות) קבועים מראש.</p>

<h3 id="תקופה">תקופה</h3>
<p>תוכנית ESPP עובדת בתקופות של 6 חודשים. זמני התוכנים אחידים לכל העובדים ובתום 6 חודשים תתבצע רכישת המניות לעובדים ותתחיל תקופה חדשה בתנאים חדשים כפי שיפורטו בהמשך. בחברות שונות יש התייחסות שונה למקרה הקצה בו עובד חדש הצטרף לחברה במהלך התקופה. לעיתים יש לחכות עד לפתיחת תקופה חדשה (שמרני) ולפעמים ניתן להצטרף בתחילת החודש הקלנדרי שלאחר ההצטרפות (נדיב) ובכך להינות מיתרת התוכנית.</p>

<p><strong>הערה:</strong> בחלק מהחברות האמריקאיות (גם חברות שמעסיקות בארץ) ישנה הרחבה ל-ESPP שמגדירה חלון של 4 תקופות רצופות שכולו חונה תחת תנאי התוכנית. על כן אנסה להקפיד על ההבדל בין “<strong>תוכנית</strong> ESPP” ו”<strong>תקופת</strong> ESPP”. עם זאת, היות ומדובר בקומץ חברות, לשם הפשטות נחזור להזכיר את התוכניות הללו רק בסוף הפוסט.</p>

<h3 id="הפרשה-חודשית">הפרשה חודשית</h3>
<p>בתחילת התוכנית ישאלו כל העובדים כמה אחוזים מהשכר (ברוטו) ברצונם להפקיד לתוכנית בכל חודש, כאשר לרוב מדובר על טווח של 15%-1% מהשכר. ניתן לשנות את אחוז ההפקדה במהלך התוכנית או אף לפרוש ממנה ולקבל חזרה את כל הכסף שהפקדנו בה עד כה.</p>

<p><strong>הערה חשובה:</strong> ההפקדה מתבצעת בכל חודש על פי המשכורת ברוטו ומנוכה אוטומאטית על ידי המעסיק ואפקטיבית מקטינה את ה<strong>נטו</strong> בצורה ניכרת. לדוגמא:</p>
<ul>
  <li>משכורת ברוטו לעובד - 36,000 ש”ח</li>
  <li>אחוז הפרשה ל-ESPP - הפרשה מקסימאלית - 15%</li>
  <li>הפרשה שקלית בכל חודש לתוכנית - 5,400 ש”ח</li>
  <li>נטו (בהנחה של 2.25 נק’ זיכוי) ללא התוכנית - 19,969 ש”ח</li>
  <li>נטו בזמן השתתפות בתוכנית - 5,400 - 19,969 = 14,569 ש”ח</li>
</ul>

<p>התזרים החודשי של העובד התכווץ כאילו משכורתו ירדה ל-22,500 ש”ח ברוטו - הפרש של 13,500 ש”ח אל מול שכרו בפועל!</p>

<p>זהו למעשה <strong>החסרון העיקרי בתוכנית</strong> - בעוד העובדים <strong>תמיד</strong>* ירוויחו כסף מהשתתפות בתוכנית, לא כל העובדים יכולים להרשות לעצמם השתתפות מקסימאלית היות וההשפעה שלה על תזרים ההכנסות היא משמעותית.</p>

<p><strong>*הערה:</strong> ישנו מקרה קצה בו ניתן להפסיד שקלית כסף מהשתתפות בתוכנית, אך הוא נדיר יחסית. על מקרה זה נפרט בהמשך.</p>

<h3 id="מיסוי---הגדרה-בסיסית">מיסוי - הגדרה בסיסית</h3>
<p>ככלל אצבע (נרחיב עליו בהמשך) נניח שהמיסוי על רווחי התוכנית הוא <strong>תמיד מס הכנסה</strong>. זה מספיק קרוב למציאות שזה יספיק להבנת דוגמאות החישוב שבהמשך. המיסוי המלא יוצג בהמשך גם הוא.</p>

<h3 id="הטבת-התוכנית">הטבת התוכנית</h3>
<p>בתוכנית ESPP נמדוד את שערי המנייה בשתי נקודות דגימה:</p>
<ul>
  <li>תחילת התקופה</li>
  <li>סוף התקופה</li>
</ul>

<p>עבור כל עובד, נקח את סכום הכסף שנצבר בקופה (נוכה כל חודש ממשכורת העובד לפי ההפרשה שהגדיר) ונרכוש מניות בהנחה קבועה כלשהיא מעל שער המנייה שנבחר:</p>

<ul>
  <li>שער המנייה - השער הזול מבין שתי נקודות הדגימה</li>
  <li>אחוז הנחה - 15% - יכול להשתנות מחברה לחברה, אך זה המקרה הנפוץ
ולכן, עובדים <strong>תמיד</strong> ירוויחו מהתוכנית. המניות תמיד ירכשו בהנחה שתתווסף לשער הזול מבין תחילת וסוף התקופה, כך שאין סיכון*.</li>
</ul>

<h3 id="דוגמא-1---קנייה-ברווח">דוגמא #1 - קנייה ברווח</h3>
<p>נחזור שוב לעובד שראינו בהתחלה. העובד הפקיד 5,400 ש”ח בכל חודש על פני כל תקופת התוכנית ולכן לעובד הצטברו 5,400 * 6 = 32,400 ש”ח. לשם הנוחות, נניח כי שער הדולר במהלך התוכנית הוא 3.24 ש”ח (ראו הערות על שער הדולר בהמשך).</p>
<ul>
  <li>סכום בקופת העובד - 10,000 דולר</li>
  <li>שער מנייה בתחילת התקופה - 100 דולר</li>
  <li>שער מנייה בסוף התקופה - 120 דולר</li>
  <li>שער רכישה - 100 דולר (המינימום מהשניים) * 0.85 (15% הנחה) = 85 דולר</li>
  <li>כמות מניות שנרכשה לעובד - 117 מניות</li>
  <li>שארית - 55 דולר</li>
</ul>

<p>השארית תמשיך אוטומאטית לקופת העובד עבור תקופת ה-ESPP העוקבת.</p>

<p>במידה והעובד ימכור את המניות ברגע שיקבל אותן (Same day Sale) הרווח הממוצע שלו לחודש הוא:</p>
<ul>
  <li>רווח למנייה - 85 - 120 = 45 דולר</li>
  <li>רווח כולל - 117 * 45 * 3.24 = 17,058.60 ש”ח</li>
  <li>רווח אחרי מיסים - (0.47 - 1) * 17,058.60 = 9,041.06 ש”ח</li>
  <li>רווח משוקלל נטו לחודש - 1,506.84 ש”ח</li>
</ul>

<p>לא רע בכלל, רווח חודשי של 1,500 ש”ח נטו ללא שום סיכון של הכסף.</p>

<h3 id="דוגמא-2---קנייה-בהפסד">דוגמא #2 - קנייה בהפסד</h3>
<p>נזכר שום שב-ESPP אין הפסד, ולכן מצב זה בסה”כ מתאר מנייה שירדה במהלך התוכנית.</p>
<ul>
  <li>סכום בקופת העובד - 10,000 דולר</li>
  <li>שער מנייה בתחילת התקופה - 100 דולר</li>
  <li>שער מנייה בסוף התקופה - 80 דולר</li>
  <li>שער רכישה - 80 דולר (המינימום מהשניים) * 0.85 (15% הנחה) = 68 דולר</li>
  <li>כמות מניות שנרכשה לעובד - 147 מניות</li>
  <li>שארית - 4 דולר</li>
</ul>

<p>במידה והעובד ימכור את המניות ברגע שיקבל אותן (Same day Sale) הרווח הממוצע שלו לחודש הוא:</p>
<ul>
  <li>רווח למנייה - 68 - 80 = 12 דולר</li>
  <li>רווח כולל - 147 * 12 * 3.24 = 5,715.36 ש”ח</li>
  <li>רווח אחרי מיסים - (0.47 - 1) * 5,715.36 = 3,029.14 ש”ח</li>
  <li>רווח משוקלל נטו לחודש - 504.86 ש”ח</li>
</ul>

<p>עדיין לא רע. הגענו למקור של כלל האצבע לשווי של תוכנית ESPP - לפחות 500 ש”ח נטו בחודש.</p>

<h3 id="כמה-הערות-על-שער-הדולר">כמה הערות על שער הדולר</h3>
<p>3.24 ש”ח הוא אכן שער נוח לחישוב אך פחות ריאלי. בזמן כתיבת שורות אלו שער הדולר הספיק גם לחצות את 3.70 וגם לרדת חזרה לאזור 3.55 ש”ח. בעוד שלרוב שער המרת דולר לשקלים הוא יציב יחסית ברמה היומית (בניגוד לחריגות של השבועות האחרונים) הוא עדיין זז על פני תקופה של 6 חודשים של תוכנית ESPP.</p>

<p>בפועל, המרת הפקדת העובד לדולרים <strong>מתבצעת במדורג</strong> במהלך ששת החודשים ולא בסוף התקופה, ולכן פעמים רבות שער הדולר בו ירכשו המניות יהיו גדול/קטן מזה שבסופה. לדוגמא, בתקופת ה-ESPP האחרונה בה השתתפתי, מניות נרכשו בשער דולר של כ-3.45 ש”ח ונמכרו מיידית בשער דולר של כ-3.6 ש”ח. רווח ישיר אפילו משער הדולר עצמו, עוד ללא הטבת התוכנית.</p>

<p>על פניו, הנקודה האחרונה כן מייצגת סיכון כלשהו - אם שער הדולר מתרסק מול השקל וגם המנייה לא עלתה, יכול להיות שהסכום השקלי בסוף התקופה יהיה קטן מזה ההתחלתי. הסיכוי למצב כזה הוא נמוך יחסית (בטח נכון לכתיבת שורות אלו) והוא מגלם בתוכו סיכון נוסף לחברה אמריקאית שמשלמת משכורות שקליות לעובדים -  הם פתאום נהיים “יקרים”.</p>

<h2 id="הגבלת-הפקדה-ל-espp">הגבלת הפקדה ל-ESPP</h2>
<p>היות ומדובר בתוכנית בה ישנו רווח מובטח (עד כדי שערי המרת מטבע), רשות המיסים האמריקאית (ה-IRS) הגדירה <strong>הגבלה שנתית</strong> לסכום אותו ניתן להשקיע בתוכנית - 25,000 דולר. בעוד שזו נשמעת כמו הגבלה גבוהה מספיק שאפשר להתעלם ממנה ביום-יום, היא בעצם הרבה יותר קרובה ממה שהיא נראית.</p>

<p>מדובר בהגבלה שנתית על <strong>ההשקעה</strong> בתוכנית והרי התוכנית כוללת רווח מובנה של 15%. לכן בעצם מדובר על הגבלת קרן הקנייה השנתית ללכל היותר 21,250 דולר (85% מהסכום המקורי). ובתרגום להפקדה חודשית, נראה שמדובר בסכום שכלל אינו בשמיים:</p>
<ul>
  <li>הגבלה שנתית - 21,250 דולר</li>
  <li>חסם אפקטיבי להפקדה חודשית - 1,770.83 דולר</li>
  <li>ובתרגום לשקלים (לפי אותו שער של 3.24 ש”ח) - 5,737.49 ש”ח</li>
  <li>בתרגום למשכורת בהנחה של הפרשה של 15% - 38,249.93 ש”ח</li>
</ul>

<p>אז מה יעשה העובד אם יקבל העלאה משכר של 36,000 ש”ח לסכום של 40,000 ש”ח? סכום זה כבר עובר את התקרה האפקטיבית ל-ESPP. קודם כל ניתן לבחור את אחוז ההפקדה לתוכנית כדי למנוע מראש מצב שבו אנחנו מפרישים יותר ממה שנקבל עליו הטבה. ואם בכל זאת הפקדנו לתוכנית מעל ההגבלה השנתית? במצב הזה נקבל את הכסף חזרה בתלוש בסוף תקופת ה-ESPP האחרונה לשנת המס.</p>

<p>מצב זה יכול להוביל לאנומליות שבהן אם תקופות ה-ESPP הן סוף פברואר וסוף אוגוסט, אזי בסוף פברואר יקנו הרבה מניות (יחסית) ואז בסוף אוגוסט יקנו מעט מניות משום שהגענו לתקרה השנתית. בנוסף, את הכסף העודף נקבל בחזרה רק באזור תחילת אוקטובר וללא שום רווח, כך שרצוי להימנע מהפקדת יתר לתוכנית ESPP.</p>

<p><strong>הערה:</strong> כפי שראינו קודם לכן, ההגבלה היא דולרית ואילו ההפקדה שלנו היא שקלית ולכן לא תמיד קל לנחש מראש בכמה נפקיד מעל התקרה. היות וחבל לפספס חלק מהטבת תוכנית ה-ESPP רצוי לכוון לקצת מעל התקרה אל מול טווח שערי דולר שנראה לכם ריאלי. אם הדולר ירד יצא שהפקדתם קצת יותר מעל התקרה מאשר התכנון המקורי ואם הוא יעלה צריך לוודא שלא תפקידו “מעט מדי” לתוכנית ותפסידו חלק מההטבה.</p>

<p>שימו לב שבהינתן תנועת שער הדולר בשבועות האחרונים, גם שערים שמרניים יחסית לשער הדולר מול השקל כבר נראים כמו קו שעוד עלול להיחצות. במידת הצורך עדכנו את אחוז ההפקדה שלכם לתוכנית.</p>

<p><strong>כלל אצבע:</strong> בהנחה ששער הדולר לא מתפרע יותר מדי, <strong>הפקדה חודשית של 7,000 ש”ח</strong> לתוכנית ה-ESPP יכולה לתפקד ככלל אצבע נוח. היא עדיין כוללת מרווח ביטחון למקרי קצה (יתרה של כ-100 ש”ח לחודש עבור שער דולר של 3.9 ש”ח) אך בלי הפקדה “גדולה מדי” גם עבור שערי דולר סבירים (יתרה של כ-600 ש”ח לחודש עבור שער דולר של 3.6 ש”ח).</p>

<h2 id="מיסוי-espp">מיסוי ESPP</h2>
<p>כפי שהזכרנו בהתחלה, החוק בארץ מגדיר שני מסלולי מיסוי <strong>שונים</strong> ל-ESPP. הקושי העיקרי מבחינתנו העובדים הוא שהחברות לא מצהירות כהלכה באיזה מסלול מיסוי הן בחרו. אני ממליץ לכם לבדוק בתיעוד פנימי ומסמכי הדרכה/הכשרה לעובדים האם יש הסבר על המסלול שנבחר, ובכל מקרה ישנו כלל אצבע לא רע להבחנה בין המקרים השונים אותו אפרט בהמשך.</p>

<h3 id="מיסוי-espp-ללא-נאמן---טופס-927">מיסוי ESPP ללא נאמן - טופס 927</h3>
<p>נכון למועד כתיבת שורות אלו, זהו המסלול הנפוץ בחברות ישראליות בהן קיימת תוכנית ה-ESPP. בשנים האחרונות מס הכנסה הגדיר מסלולים מוקלים לרישום תוכנית ה-ESPP על מנת לקבל החלטה מקדמית אודות המיסוי של התוכנית. הטופס עבור מסלול זה הוא <a href="https://www.gov.il/blobFolder/service/pre-ruling-green-lane-tax/he/GreenLane_itc927yarok.pdf">טופס 927</a>.</p>

<p>מסלול זה הוא הפשוט מהשניים. בקצרה, החברה <strong>קונה</strong> עבורנו מניות בסוף תקופת ה-ESPP, על כל המשתמע מכך:</p>
<ul>
  <li>אירוע מס - תום תקופת ה-ESPP הוא אירוע מס - קיבלנו הטבה מהחברה (קנייה מוזלת של מניות)</li>
  <li>מיסוי - כמו כל הטבה מהמעסיק - הכנסת עבודה</li>
  <li>החזקת המניות - המניות עוברות להחזקה שלנו, שבפועל כן נעשית על ידי נאמן</li>
  <li>מכירה עתידית - כמו כל מסחר בשוק ההון, כל רווח או הפסד ימוסו במיסוי רווחי הון</li>
</ul>

<p>מכיוון ומוגדר אירוע מס מיד בתום תקופת ה-ESPP, עובד שיבחר להחזיק את המניות (Keep) ולא למכור אותן (Same day Sale) יאלץ לשלם את המיסוי הנוסף בתלוש, דבר שיפגע בתזרים ההכנסה שלו. זו גם אחת הסיבות במקרים כאלה חברות לרוב כוללות בטופס ההצטרפות לתוכנית את השאלה בנוגע ל”מה תרצו לעשות עם המניות בסוף התוכנית?”:</p>
<ul>
  <li>במקרה של Sell - החברה תטפל בהכל. הכסף ממכירת המניות יגיע באותו תלוש שבו יגבה המס על ההטבה ברכישת המניות.</li>
  <li>במקרה של Keep - החברה תטפל במיסוי. המניות יועברו לנאמן וחיוב המס ירד מהתלוש שלנו.</li>
</ul>

<p><strong>טיפ:</strong> חברות ששואלות על Keep או Sell לרוב יהיו חברות בהן נבחר מסלול ESPP זה (ללא נאמן).</p>

<p><strong>הערה:</strong> קל לראות את מהות הבלבול בין שני מסלולי המיסוי של תוכניות ה-ESPP בארץ. במסלול “ללא נאמן” המניות עדיין עוברות בסוף התקופה אל נאמן שיחזיק אותן עבורנו. לרוב אפילו מדובר על אותו נאמן המחזיק עבורנו את הקצאות ה-RSU.</p>

<h4 id="דוגמא-מלאה-למיסוי-התוכנית">דוגמא מלאה למיסוי התוכנית:</h4>
<p>נחזור שוב לדוגמא שראינו בהתחלה והפעם נסתכל על עובדת שמרוויחה את אותה המשכורת ובחרה לעשות Keep ולמכור את המניות רק לאחר שנה בשער של 140 דולר למנייה.</p>
<ul>
  <li>שער מנייה בתחילת התקופה - 100 דולר</li>
  <li>שער מנייה בסוף התקופה - 120 דולר</li>
  <li>שער רכישה - 100 דולר (המינימום מהשניים) * 0.85 (15% הנחה) = 85 דולר</li>
  <li>כמות מניות שנרכשה לעובדת - 117 מניות</li>
</ul>

<p>לכן מיד בתום התוכנית נראה את המספרים הבאים:</p>
<ul>
  <li>הטבת התוכנית - (85 - 120) * 117 = 4,095 דולר</li>
  <li>זקיפת “הכנסת עבודה” בתלוש מיד בתום התוכנית - 4095 * 3.24 = 13,267.80 ש”ח</li>
  <li>פגיעה בנטו בעקבות המיסוי - 13,267.80 * 0.47 = 6,235.87 ש”ח (ירידה משמעותית בנטו)</li>
</ul>

<p>ושנה לאחר מכן (מועד המכירה) את המספרים האלו:</p>
<ul>
  <li>רווח ממכירת המניות - (120 - 140) * 117 = 2,340 דולר</li>
  <li>רווח נטו ממכירת המניות (מיסוי הון) - (0.25 - 1) * 2340 * 3.24 = 5,686.20 ש”ח</li>
</ul>

<p>העובד שביצע Same-day-Sale הרוויח בממוצע כ-1,500 ש”ח נטו לחודש מתוכנית ה-ESPP ואילו העובדת שהמתינה ומכרה רק לאחר שנה (בהנחה של עלייה בבורסה) תקבל רווח של כ-2,450 ש”ח נטו לחודש (הפעם עם סיכון של הכסף).</p>

<h3 id="מיסוי-espp-עם-נאמן---טופס-926">מיסוי ESPP עם נאמן - טופס 926</h3>
<p>מסלול זה פחות שכיח בארץ, בעיקר משום שהטבות המיסוי שהוא מעניק נחותות משמעותית אל מול אלה הקיימות בארצות הברית למשל. הטופס עבור מסלול זה הוא <a href="https://www.gov.il/BlobFolder/service/pre-ruling-green-lane-tax/he/GreenLane_itc926yarok.pdf">טופס 926</a>. כפי שראינו בפוסטים הקודמים, למחוקק ישנו כלי יחיד למיסוי מניות לעובדים (<a href="../מענקי-מניות-לעובדים-סעיף-102">סעיף 102</a>) כך שחופש המשחק הוא די מצומצם.</p>

<p>במסלול זה החברה <strong>מעניקה</strong> לנו מניות בסוף תקופת ה-ESPP:</p>
<ul>
  <li>אירוע מס - <strong>אין</strong>. סעיף 102 מגדיר שאין אירוע מס בהענקת המניות, אלא רק במכירה שלהן</li>
  <li>מיסוי - בהתאם לתקופה המוגדרת סעיף 102, על פי המונחים הבאים:
    <ul>
      <li>תום תקופה - לפי המחוקק, המניות הוקצו לנו בתום תקופת ה-ESPP, ביום בו הוקצו והועברו לנאמן</li>
      <li>מועד מכירת המניות - כרגיל, המועד בו נחליט למכור אותן</li>
      <li>שווי ההטבה - נשאר כפי שהוא:
        <ul>
          <li>שווי המנייה - שער המנייה בתום תקופת ה-ESPP</li>
          <li>הטבה בקנייה - פער בין מחיר הרכישה לשווי המנייה - הכנסת עבודה</li>
          <li>רווחי הון (שער מכירה פחות שווי המנייה) - רווח הון במידה ונחכה שנתיים מ”מועד הקצאת המניות”</li>
        </ul>
      </li>
    </ul>
  </li>
  <li>החזקת המניות - המניות עוברות לנאמן</li>
  <li>מכירה עתידית - בכפוף להגבלות סעיף 102</li>
</ul>

<p>אז מה כל זה בעצם אומר? המחוקק “בא לקראתנו” ואומר שאם נרצה לדחות את אירוע המס שמתקיים בתוכנית ה-ESPP ללא נאמן, הרי שנצטרך להתחייב על כל כללי סעיף 102. אבל, בניגוד להגדרה של מיסוי RSU, כאן אין תהליך הבשלה של מניות או אפילו תהליך מסודר של הענקת מניות.</p>

<p>המחוקק הגדיר שהמניות מוענקות לנו בתום תקופת ה-ESPP אפילו שלכל בר דעת ברור שלמעשה התחייבנו לתוכנית בתחילתה. מכאן שתקופת ההמתנה של שנתיים עד למיסוי רווח הון הפכה לתקופה אפקטיבית של שנתיים וחצי כי 6 חודשי התוכנית לא נספרים עבורנו. נזכיר כי ב-RSU נספור שנתיים ממועד מכתב הענקת המניות שהוא האירוע המוקדם ביותר בתוכנית ה-RSU.</p>

<p>זוהי דוגמא קלאסית למהות סעיף 102. ההטבה היחידה שאנחנו מקבלים היא דחיית אירוע המס ועליה נשלם בהמתנה של שנתיים. במידה ונמכור את המניות לאחר שנה עדיין נשלם על עליית המניות כעל <strong>הכנסת עבודה</strong>. זאת בניגוד למסלול של ESPP ללא נאמן בו אירוע המס קורה מיידית בתום התקופה, אך המניות “באמת שלנו” ממש כאילו קנינו אותן בשוק ההון. בתוכנית ללא נאמן אנחנו חופשיים למכור את המניות שנקנו עבורנו מתי שנרצה, והמיסוי על המכירה יהיה מיסוי רווחי הון.</p>

<h4 id="דוגמא-מלאה-למיסוי-התוכנית-1">דוגמא מלאה למיסוי התוכנית:</h4>
<p>אם נחזור לדוגמא שראינו ממיסוי ESPP ללא נאמן, נקבל את התנאים הבאים:</p>
<ul>
  <li>מכירה מיידית - שקולה בין התוכניות ודי סותרת את מהות התוכנית שהיא דחיית אירוע המס.</li>
  <li>מכירה לאחר שנה - עדיין נשלם על שער המנייה פחות שער הקנייה כעל הכנסת עבודה.</li>
  <li>מכירה לאחר שנתיים - מכירה לאחר שנתיים בשער מנייה של 140 דולר תוביל לאותם המספרים מהדוגמא הקודמת בה העובד יכל היה למכור את המניות מתי שירצה.</li>
</ul>

<p>ההבדל ה<strong>יחיד</strong> בין המסלולים במידה וחיכינו שנתיים הוא מועד אירוע המס. האם יהיה מיד בתום תקופת ה-ESPP? או רק במועד המכירה? בכל מקרה אחר למעשה נקבל הרעת תנאים במסלול ה-ESPP עם נאמן. אם זה מרגיש לכם כמו הטבה שולית יחסית אתם לא לבד. ברוב החברות בארץ מסלול ה-ESPP שנבחר הוא מסלול ללא נאמן.</p>

<h3 id="מיסוי-espp-במדינות-אחרות">מיסוי ESPP במדינות אחרות</h3>
<p>זוהי נקודה טובה להזכיר כי בעוד שבארץ סעיף 102 הוא התבנית היחידה למיסוי מענקי מניות, במדינות מתקדמות יותר יש יותר מחוק יחיד לאירועי מס אלו. לדוגמא, החוק האמריקאי קולע טוב יותר למהותה של תוכנית ה-ESPP, ומגדיר 3 תוכניות מיסוי כפונקציה של תקופת ההחזקה במנייה (<a href="https://turbotax.intuit.com/tax-tips/investments-and-taxes/employee-stock-purchase-plans/L8NgMFpFX">מקור</a>):</p>
<ul>
  <li>מכירה “מיידית” - מיסוי הכנסת עבודה מלא על כל הרווח</li>
  <li>מכירה לאחר המתנה “קצרה” - הכנסת עבודה על תקופת ה-ESPP (הטבה) ורווח הון על שער המנייה אחרי ה-ESPP (במידה והמנייה נמכרה ברווח לאחר התוכנית)</li>
  <li>מכירה לאחר המתנה “ארוכה” - הכנסת עבודה על הטבת ה-15% בתוכנית ורווח הון על <strong>כל היתר</strong></li>
</ul>

<p>כאן ישנה הבנה של מהות תוכנית ה-ESPP יחד עם תמריץ לעובדים להחזיק במניות לתקופה מוגדרת, בדיוק לפי המטרה המקורית של הטבת מיסוי מענקי מניות לעובדים. רק להמחשה, להלן דוגמא מספרית:</p>
<ul>
  <li>מנייה בתחילת התוכנית - 100 דולר</li>
  <li>מנייה בסוף התוכנית - 150 דולר</li>
  <li>שער קנייה - 85 דולר (שער מינימאלי (100) + 15% הנחה)</li>
</ul>

<p>לצורך ההמחשה, נניח כי המניות נמכרו שנתיים לאחר תום תקופת ה-ESPP בשער של 210 דולר למנייה.</p>
<ul>
  <li>ארה”ב - מס הכנסה על 15 דולר (הנחת ה-15%), רווח הון על 110 דולר (100 - 210).</li>
  <li>ישראל - מס הכנסה על 65 דולר (כל הטבת ה-ESPP), רווח הון על 60 דולר.</li>
</ul>

<p>גם תחת הנחת שערי מיסוי אחידים בין המדינות (לא בדיוק המצב, ולא לטובת ישראלים) יש כאן הבדל של 12.5 דולר מס למנייה. 12.5 דולר מס מתוך 47.5 דולר מס (לפי המס הישראלי) הם אחוז משמעותי.</p>

<h3 id="תוכנית-espp-מורחבת--גילוי-נאות">תוכנית ESPP מורחבת + גילוי נאות</h3>
<p>בחלק מהחברות “תוכנית ה-ESPP” היא למעשה שרשור של 4 תקופות עוקבות של 6 חודשים לתקופה. במצב זה שער הקנייה המינימאלי נשאר לעובדים ל-4 תקופות במקום לאחת. בנוסף, היות ומדובר על תקופות עוקבות, זה שקול לחישוב הבא:</p>
<ul>
  <li>שער רכישה ראשוני (לפני הנחת 15%) הוא מחיר המנייה בתחילת התקופה הראשונה בתוכנית</li>
  <li>בתום כל תקופה נבדוק האם ירדנו מתחת לשער הזה
    <ul>
      <li>אם לא, נקנה מניות לפי השער הראשוני + הנחת 15%</li>
      <li>אם כן, עבור תקופה זו נקנה מניות לפי שער סוף התקופה (+ הנחת 15%) וגם <strong>נאפס</strong> את תוכנית ה-ESPP כדי שתתחיל 4 תקופות חדשות לפי שער משופר זה</li>
    </ul>
  </li>
  <li>לאחר 4 תקופות התוכנית תסתיים ותתחיל אחת חדשה</li>
</ul>

<p>קל לראות איך במצב שכזה, הטבת תוכנית ה-ESPP עצמה משמעותית הרבה יותר ומבליטה את פערי המיסוי בין ישראל לארצות הברית.</p>

<p><strong>גילוי נאות:</strong> נכון למועד כתיבת שורות אלו אני עובד כשכיר בחברה בה ישנה תוכנית ESPP מורחבת ומכאן התסכול שלי ממדיניות המיסוי המוגבלת שהגדירו המחוקקים שלנו בהשוואה לעמיתיהם בחו”ל.</p>

<h2 id="סיכום">סיכום</h2>
<p>תוכנית ESPP הינה תוכנית הקצאת מניות לעובדים אשר מעט פחות נפוצה בקרב החברות בארץ, בטח בהשוואה להקצאות RSU לעובדים. במסגרת התוכנית מוגדרות תקופות של 6 חודשים בהן העובדים מפרישים עד 15% מהשכר (ברוטו) כדי שבתום התקופה ירכשו עבורם מניות בהטבה של 15% אל מול המינימום בין שער המנייה בתחילת ובסוף התקופה. ככלל אצבע, התוכנית מעניקה לפחות 500 ש”ח נטו לעובד לחודש, לא רע. בשל אופי ההטבה, היא מוגבלת בהפקדה שנתית אפקטיבית של 21,250 דולר.</p>

<p>החסרון המשמעותי בתוכנית הוא צמצום משמעותי של תזרים ההכנסה של העובד משום שעד 15% מהברוטו מנוכים מהנטו, והעובד יפגש עם הכסף רק כל 6 חודשים (וגם זה רק אם המניות ימכרו). בתיאוריה ישנו גם סיכון של המרת מטבעות במידה והדולר מתרסק מול השקל, אבל לרוב לא מדובר בסיכון ריאלי אל מול שווי ההטבה.</p>

<p>בעוד ש-RSU היא דוגמא קלאסית של הצבת משתנים בנוסחא שהוגדרה בסעיף 102 למס הכנסה, ESPP הינו דוגמא הפוכה לחלוטין. בניגוד למיסוי האמריקאי, ניכר שהמחוקק הישראלי לא הבין את מהות תוכנית ה-ESPP ועל כן אין כמעט שום הטבת מס אפקטיבית בתוכנית זו. זו גם אחת הסיבות שהמסלול הנפוץ בארץ לתוכניות ESPP הוא מסלול שמתעלם מסעיף 102 (מסלול ללא נאמן). אחרי הכל, במיסוי לפי סעיף 102 (מסלול עם נאמן) רק עובדים שיחכו שנתיים אחרי שתקופת ה-ESPP נגמרה יהנו מרווח הון, וגם רווח זה יחושב רק על הפער בין שער המנייה בתום ה-ESPP ושער המכירה.</p>

<p>זהו, זו הייתה סדרת הפרקים על מענקי מניות לעובדים והמיסוי שלהם על פי החוק הישראלי. מקווה שעשיתי קצת סדר במונחים ושתרמתי במשהו להבנה שלכם בנושא.</p>

<ul>
  <li>לפוסט הקודם בסדרה: <a href="../מענקי-מניות-לעובדים-rsu">מענקי מניות לעובדים - RSU</a>.</li>
</ul>]]></content><author><name></name></author><category term="stocks" /><summary type="html"><![CDATA[תוכנית בה נפריש אחוזים מהשכר כדי שאחרי חצי שנה ירכשו עבורנו מניות]]></summary></entry><entry><title type="html">מענקי מניות לעובדים - RSU</title><link href="http://localhost:4000/post/%D7%9E%D7%A2%D7%A0%D7%A7%D7%99-%D7%9E%D7%A0%D7%99%D7%95%D7%AA-%D7%9C%D7%A2%D7%95%D7%91%D7%93%D7%99%D7%9D-rsu/" rel="alternate" type="text/html" title="מענקי מניות לעובדים - RSU" /><published>2023-03-21T19:30:00+02:00</published><updated>2023-03-21T19:30:00+02:00</updated><id>http://localhost:4000/post/%D7%9E%D7%A2%D7%A0%D7%A7%D7%99-%D7%9E%D7%A0%D7%99%D7%95%D7%AA-%D7%9C%D7%A2%D7%95%D7%91%D7%93%D7%99%D7%9D-rsu</id><content type="html" xml:base="http://localhost:4000/post/%D7%9E%D7%A2%D7%A0%D7%A7%D7%99-%D7%9E%D7%A0%D7%99%D7%95%D7%AA-%D7%9C%D7%A2%D7%95%D7%91%D7%93%D7%99%D7%9D-rsu/"><![CDATA[<p><strong>תאריך פרסום:</strong> 21/03/2023</p>

<p>ב<a href="../מענקי-מניות-לעובדים-סעיף-102">פוסט הקודם</a> הצגנו את סעיף 102 שמגדיר את כללי המיסוי בנוגע למענקי מניות לעובדים. בעוד שסעיף זה משמש כמעין “תבנית” להגדרת המיסוי לתוכניות מענקי המניות השונות, היום נסביר מהו מענק המניות הנפוץ ביותר (RSU) וכיצד עובד המיסוי שלו. בתקווה חוץ מלהסביר על RSU ומתי נפגוש אותם, נכסה גם את השאלות הבאות:</p>
<ul>
  <li>כמה מס נשלם על מכירת X מהמניות שקיבלתי?</li>
  <li>האם המניות שלי כבר “הבשילו” והאם כדאי לי למכור אותן (מבחינת מיסוי)?</li>
</ul>

<h2 id="מבוא-ל-rsu">מבוא ל-RSU</h2>
<p>ראשי התיבות RSU מגיעות מהביטוי <strong>R</strong>estricted <strong>S</strong>tock <strong>U</strong>nits ובתרגום ישיר לעברית: מניות מוגבלות או חסומות. התוספת “מוגבלות” מייצגת את העובדה שהמניות כפופות להגבלות של תהליך הבשלה כלשהו והן לא מוענקות לנו ישירות. כללי אצבע בנוגע לתהליך ההבשלה יפורטו בהמשך.</p>

<p><strong>חשוב לזכור:</strong> טרם הבשלת המניות, הן <strong>לא</strong> באמת שלנו. על כן מניות שטרם הבשילו לא יזכו אותנו בזכויות המגיעות יחד עם החזקת מניה: זכאות לדיבידנד (אם מחולק על ידי החברה), זכויות הצבעה וכו’.</p>

<p>אוקיי, אז הבנו ש-RSU זה סוג של מענק מניות לעובדים, והבנו בערך את מקור השם. בדוגמאות הבאות ננסה להמחיש את משמעות מענק מניות שכזה ולאחר מכן נסקור שורה של כללי אצבע בנוגע למענקים אלו.</p>

<h3 id="דוגמא-1---מענק-מניות-ראשוני">דוגמא #1 - מענק מניות ראשוני:</h3>
<p>במהלך משא ומתן על חוזה ההעסקה של מהנדסת תוכנה (ותק בינוני) בחברת הייטק סוכם כי תקבל את התנאים הבאים:</p>
<ul>
  <li>משכורת גלובאלית של 42,000 ש”ח ברוטו - כולה לתנאים סוציאליים (<a href="../קרן-השתלמות">קרן השתלמות</a> על כל השכר וכו’).</li>
  <li>מענק RSU במועד הכניסה בשווי של 120,000 דולר - כפוף למועדי הבשלת המניות הנהוגים בחברה עבור עובדים חדשים.</li>
</ul>

<h3 id="דוגמא-2---מענק-מניות-כחלק-מהערכת-עובדים-שוטפת">דוגמא #2 - מענק מניות כחלק מהערכת עובדים שוטפת:</h3>
<p>לאחר שנה מוצלחת בחברה, המנהל עבר עם העובדת על שיפור התנאים אותו תקבל כחלק מתהליך הערכת העובדים השנתי:</p>
<ul>
  <li><strong>דרגה:</strong> העובדת תשאר בדרגתה הנוכחית ובשנה הבאה הוא ממליץ לה לגשת לקידום לדרגה הבאה.</li>
  <li><strong>העלאה</strong>: העובדת תקבל העלאה של כ-7% לשכר שהם 3,000 ש”ח: עלייה ממשכורת של 42,000 ש”ח למשכורת של 45,000 ש”ח.</li>
  <li><strong>בונוס:</strong> העובדת תקבל בונוס שנתי כ-20% משכורת שנתית (חברה אמריקאית) שהם 100,000 ש”ח.</li>
  <li><strong>מניות:</strong> העובדת תקבל מענק מניות <strong>נוסף</strong> בשווי של 60,000 דולר - כפוף למועדי הבשלת המניות הנהוגים בחברה עבור עובדים ותיקים.</li>
</ul>

<p>בדוגמאות שראינו נתקלנו ב-3 חלקים חשובים:</p>
<ul>
  <li>מניות הן חלק חשוב מתנאי השכר של העובדים ומלווים אותם בכל אירועי השכר (קבלה לחברה, העלאה שנתית וכו’).</li>
  <li>לרוב ישנו הבדל בין תהליך ההבשלה של מניות עבור עובד קיים (ותיק) ועובד במועד קבלתו לחברה.</li>
  <li>ישנו יחס נהוג כלשהו בין גודל מענק המניות במועד הקבלה (גדול יחסית) ומענקי מניות נוספים המוענקים כחלק מהערכת העובדים (קטנים יותר).</li>
</ul>

<p><strong>הערה:</strong> בחברות ישראליות נהוג שגם אם לעובד ישנה דרגת שכר מספרית (3,4,5 וכו’) היא אינה משוקפת לעובד או שהיא משוקפת רק לעובד ולמנהלים שלו (ולא לעמיתים). בחלק מהחברות האמריקאיות נהוג שדרגת העובד משוקפת בצורה פומבית לכל העובדים. החלק החשוב בסעיף זה הוא שבחברות בהן הדרגה משוקפת לעובד זהו חלק חשוב בדיון הערכת העובד השנתי.</p>

<h2 id="הבשלת-מענקי-rsu">הבשלת מענקי RSU</h2>
<p>ברוב מוחלט מהמקרים, מענקי מניות של RSU מוענקים על פני 4 שנים. כלומר, במועד המענק עושים את התרגום של סכום המענק לכמות מניות על פי שווי שער המנייה במועד ההענקה ומניות אלו יוענקו בהדרגה על פני תקופה של 4 שנים:</p>
<ul>
  <li>שווי מענק: 120,000 דולר (לפי הדוגמא שהראנו למעלה)</li>
  <li>שווי מנייה במועד ההענקה: 100 דולר למנייה</li>
  <li>כמות מניות: 1,200 מניות</li>
</ul>

<p><strong>משמעות:</strong></p>
<ul>
  <li>לעובדת הוענקו 1,200 מניות, שיבשילו על פני 4 שנים.</li>
  <li><strong>מניות אלו יבשילו כל עוד העובדת מועסקת בחברה</strong> - מעבר חברה “יזרוק לפח” את כל המניות שלא הבשילו!</li>
</ul>

<h3 id="כללי-אצבע-להבשלת-rsu">כללי אצבע להבשלת RSU</h3>
<p>קצב הבשלת המניות משתנה בין חברה לחברה ולעיתים גם משקף את מצב השוק. בשנת 2021 חברות התחרו על גיוס עובדים והגמישו את לו”ז הבשלת המניות המוצע לעובדים החדשים בחברה. סביר להניח שהשנה (2023) תנאים אלו יחזרו להיות קרובים יותר לאלו שהיו טרום ה”בועה” של 2021.</p>

<p>** הערה:** בעוד שאני משתדל לא לציין שמות של חברות בדוגמאות בפוסט זה, אני כן אציין ש<strong>כל</strong> הדוגמאות בפרק זה הן מקרים אמיתיים שראיתי.</p>

<p>למרות הסייגים שהצגתי קודם לכן, לרוב עדיין ישנם מספר כללי אצבע נהוגים:</p>
<ul>
  <li><strong>אופציה שמרנית:</strong> בתום כל שנה יבשילו רבע מהמניות (300). תנאים זהים למענק ראשוני ומענקים נוספים.</li>
  <li><strong>אופציה “סטנדרטית”:</strong>
    <ul>
      <li><strong>מענק ראשוני:</strong> בתום השנה הראשונה יבשילו רבע מהמניות (300) ולאחר מכן בתום כל רבעון יבשיל החלק היחסי (75).</li>
      <li><strong>מענקים נוספים:</strong> בתום כל רבעון יבשיל החלק היחסי מהמענק - אין יותר תקופת המתנה של שנה.</li>
    </ul>
  </li>
</ul>

<p>כמובן שתנאים אלו משתנים כפי שהצגתי למעלה והם יכולים גם להגיע להבשלת מניות בתום כל חודש בצד אחד של הטווח ומהצד השני הבשלה של 5% בתום שנה ראשונה, 15% בתום שנה שנייה ורק אח”כ פתאום הבשלה של אחוזים גדולים יותר של המענק.</p>

<p><strong>מונחים - Cliff:</strong> באופציה ה”סטנדרטית” שהצגתי למעלה ראינו כי ישנה תקופת המתנה של שנה לקבלת רבע ממענק המניות (300) ולאחריה ההבשלה עוברת להיות חלק יחסי (75) כל רבעון. תקופה זו קיימת לרוב עבור עובדים חדשים בחברה והיא זכתה לכינוי “Cliff” או “צוק”.</p>

<h2 id="מיסוי-מענקי-rsu">מיסוי מענקי RSU</h2>
<p>עכשיו כשהבנו איפה נפגוש מענקי מניות מסוג RSU, הגיע הזמן להגיע לתכל’ס: איך עובד המיסוי של המניות במדינת ישראל? אם נחזור בקצרה על עיקרי <a href="מענקי-מניות-לעובדים-סעיף-102">סעיף 102</a> (<strong>מסלול רווחי הון</strong>), נקבל את המונחים הבאים:</p>
<ul>
  <li>קבלת מענק המניות - <strong>אין</strong> אירוע מס</li>
  <li>מכירת מניות טרם תקופת ההמתנה (24 חודשים) - מיסוי מלא כהכנסת עבודה (<strong>מס הכנסה</strong>)</li>
  <li>מכירת מניות לאחר תקופת ההמתנה (24 חודשים) - <strong>מס הכנסה</strong> על שווי המנייה ו<strong>מס רווחי הון</strong> על הרווח (אם ישנו כזה)</li>
</ul>

<p><strong>דגש חשוב:</strong> כנראה הדגש הכי חשוב בפוסט זה - <strong>תקופת ההמתנה של המניות היא ממועד ההענקה למועד המכירה</strong>. תקופה זו לחלוטין <strong>לא</strong> תלויה במועד הבשלת המנייה.</p>

<h3 id="דוגמא-1---מכירה-לפני-תום-התקופה">דוגמא #1 - מכירה לפני תום התקופה</h3>
<p>בדוגמא שראינו קודם לכן, העובדת קיבלה מענק של 1,200 מניות מתוכן הבשילו 300 מניות בתום שנת ההעסקה הראשונה של העובדת בחברה. המניות הוענקו בשער של 100 דולר למנייה וכעת שער המנייה הוא 120 דולר.</p>

<p>העובדת רצתה למכור מנייה אחת כדי לבדוק שהקישור בין נאמן המניות לחשבון הבנק שלה התבצע בהצלחה. היות וטרם חלפו שנתיים ממועד ההענקה, התשלום יהיה לפי <strong>מס הכנסה</strong> על כל הסכום:</p>
<ul>
  <li>מדרגת מס הכנסה - 47% (בהתאם למשכורת העדכנית שלה לאחר ההעלאה)</li>
  <li>שער מכירה - 120 דולר</li>
  <li>כמות מניות - אחת</li>
  <li>מיסוי - 47% * 120 = 56.4 דולר</li>
  <li>רווח כולל - (56.4 - 120) * 1 = 63.6 דולר</li>
</ul>

<p>לכל צורך מעשי, המדינה לקחה לעובדת חצי מההכנסה ממכירת המנייה (עוד לפני עמלות מכירה וכו’).</p>

<h3 id="דוגמא-2---מכירה-לאחר-המתנה-של-שנתיים---רווח">דוגמא #2 - מכירה לאחר המתנה של שנתיים - רווח</h3>
<p>אחרי שראתה שהכסף נכנס לחשבון הבנק שלה והכל תקין, העובדת המשיכה לעבוד עוד שנה בחברה ורצתה לנצל שער מנייה גבוה (160 דולר) כדי למכור חלק מהמניות שצברה ולהעביר את הסכום להשקעה באפיק אחר. לעובדת יש כעת 3 מענקים שונים:</p>
<ul>
  <li>מענק מניות ממועד ההצטרפות לחברה (120,000 דולר) - חלפו שנתיים ממועד מענק זה</li>
  <li>מענק מניות נוסף לאחר שנה בחברה (60,000 דולר) - טרם חלפו שנתיים ממועד מענק זה</li>
  <li>מענק מניות נוסף לאחר שנתיים בחברה (70,000 דולר) - טרם הבשילו מניות כלשהן ממענק זה</li>
</ul>

<p>במועד המכירה עליה לוודא שפקודת המכירה היא <strong>רק עבור מניות ממענק ההצטרפות</strong> משום שרק הוא צבר פז”מ של שנתיים. זה לא משנה אם יימכרו מניות שהבשילו בשנה הראשונה (300 מניות) או ברבעונים שאחרי (75 לרבעון), כל עוד המניות משוייכות למענק ההצטרפות.</p>

<p>מכירה של כל המניות שהבשילו ממענק ההצטרפות תהיה לפי התנאים הבאים:</p>
<ul>
  <li>מדרגת מס הכנסה - 47%</li>
  <li>שער מכירה - 160 דולר</li>
  <li>כמות מניות - 600 (כל המניות הבשלות לאחר שנתיים מתוך מענק של 1,200 מניות)</li>
  <li>מיסוי - 47% * 100 + 25% * 60 = 62 דולר למנייה</li>
  <li>רווח כולל - (62 - 160) * 600 = 58,800 דולר</li>
</ul>

<p>כלומר, נשלם <strong>מס הכנסה</strong> על <strong>שער ההענקה</strong> (100 דולר) ואחריו <strong>מס רווח הון</strong> (25%) <strong>על הרווח</strong> (60 דולר).</p>

<p><strong>הבחנה חשובה:</strong> במקרה הזה, בשל העלייה המכובדת בשער המנייה, נקבל בנטו סכום שהוא כמעט השווי ברוטו של מניות אלו במועד ההענקה (60,000 דולר). כלומר, שיעור המס המופחת מעודד אותנו לחכות עם מכירת המניות כדי להרוויח מכך שעלייה במחיר המנייה תמוסה פחות על ידי המדינה ותוביל לרווח יחסי גבוה יותר.</p>

<h3 id="דוגמא-3---מכירה-לאחר-המתנה-של-שנתיים---הפסד">דוגמא #3 - מכירה לאחר המתנה של שנתיים - הפסד</h3>
<p>אחרי חצי שנה נוספת בחברה, שער המנייה נפל משמעותית עד ל-80 דולר (תבחרו אם בגלל מגפה עולמית, מלחמה באינפלציה או קריסת בנקים) ודווקא עכשיו העובדת צריכה סכום כסף כהון ראשוני למשכנתא. מכירת כל המניות של העובדת תהיה לפי הסכומים הבאים:</p>
<ul>
  <li>מענק מניות ממועד ההצטרפות לחברה (120,000 דולר) - חלפו שנתיים ממועד מענק זה
    <ul>
      <li>נשארו 150 מניות בשלות שלא נמכרו</li>
    </ul>
  </li>
  <li>מענק מניות נוסף לאחר שנה בחברה (60,000 דולר) - טרם חלפו שנתיים ממועד מענק זה
    <ul>
      <li>הבשילו 203 מניות ממענק זה</li>
    </ul>
  </li>
  <li>מענק מניות נוסף לאחר שנתיים בחברה (70,000 דולר) - טרם חלפו שנתיים ממועד מענק זה
    <ul>
      <li>הבשילו 55 מניות ממענק זה</li>
    </ul>
  </li>
</ul>

<p>מכירה של כל המניות שהבשילו תהיה לפי התנאים הבאים:</p>
<ul>
  <li>מדרגת מס הכנסה - 47%</li>
  <li>שער מכירה - 80 דולר</li>
  <li>כמות מניות - 150 + 203 + 55 = 408</li>
  <li>מיסוי - 47% * 80 = 37.56 דולר למנייה</li>
  <li>רווח כולל - (37.56 - 80) * 408 = 17,315.52 דולר</li>
</ul>

<p><strong>הבחנה:</strong> שימו לב שכל עוד שער הענקת המניות בכל המענקים גבוה יותר משער המכירה זה לא משנה אם נמכור מניות לפני/אחרי שצברו ותק של שנתיים כי אין רווח עבור מיסוי רווחי הון.</p>

<h2 id="משמעויות-נוספות-של-מענקי-rsu">משמעויות נוספות של מענקי RSU</h2>
<p>בעוד שישנם חריגים, הנוהג בחברות הוא לתגמל את העובד במענק מניות נוסף בכל אירוע הערכת עובדים שנתי. לרוב יהיה מדובר על מענק מניות צנוע יחסית אל מול מענק ההצטרפות ושיעורו יהיה תלוי בביצועי העובד ובמצבה הכספי של החברה באותה שנה.</p>

<p><strong>הבחנה:</strong> היות וכל מענק מניות מתחלק על פני חלון של 4 שנים, בפועל נקבל כי נדרשות 3 שנים בחברה כדי למקסם את הבשלת המניות - יצירת pipeline של 4 מענקים שמבשילים בו זמנית: הצטרפות + 3 מענקי הערכה שנתיים.</p>

<p>מבחינת המעסיק, מענקי המניות משיגים 2 מטרות חשובות:</p>
<ul>
  <li><strong>מוטיבציה:</strong> לעובד יש אינטרס לתרום לביצועי החברה כי הם משפיעים בצורה ישירה על ההכנסה שלו</li>
  <li><strong>שימור עובדים:</strong> לעובד תמיד יש סיבה להישאר בחברה כי תכף מבשילות מניות נוספות</li>
</ul>

<p>לא רק שכל הזמן מבשילות מניות נוספות, ישנו מחיר כבד למעבר חברה: כל המניות שלא הבשילו הולכות לאיבוד. גם אם בחברה חדשה יוענקו מניות, יקח זמן עד שהעובד יצבור pipeline מלא של מענקים שמבשילים בו זמנית.</p>

<p>זו גם אחת הסיבות שנהוג שמגייסים ישאלו עובדים “מה הם משאירים מאחור?” במעבר לתפקיד אליו הם מגייסים. עובד שמשאיר אחריו 80,000 דולר של מניות שכבר לא יבשילו יצפה לשקלול של זה לתוך הצעת השכר בתפקיד החדש: בין אם בשכר, מענק כניסה (פחות נהוג בישראל) או מענק RSU ראשוני במועד ההצטרפות.</p>

<p>מצידו של העובד, מענקי המניות מהווים חלק הולך וגדל מתנאי השכר:</p>
<ul>
  <li>לאורך הזמן נצברים מענקי מניות עד להגעה ל-pipeline מלא של 4 מענקים במקביל</li>
  <li>קידום בחברה משפר לא רק את השכר אלא גם את מענקי המניות החדשים</li>
  <li>החל משלב מסויים חברות (וגם העובד) יעדיפו לתגמל יותר במניות מאשר בשכר</li>
</ul>

<p>עבור החברה, חלוקת מניות לעובד היא יותר “זולה” ומשרתת את המטרות שהצגנו למעלה. מצידו של העובד, חלוקת מניות עדיפה על שכר פשוט בגלל הטבות המיסוי על המניות. ההנחה ששווי המנייה יעלה לאורך זמן (ברזולוציה של שנים) היא הנחה סבירה ואם היא לא מתקיימת היא מעידה על מצבה הכלכלי של החברה ועל (היעדר) כדאיות בהישארות העובד בחברה עוד בלי קשר למניות.</p>

<p>על כן, תחת ההנחה שהמנייה עולה לאורך זמן נקבל השפעה משמעותית ב<strong>נטו</strong> של העובד. בדוגמא הבאה נסתכל על מענק מניות יחיד של 200,000 דולר (מענק מכובד למדי בהצטרפות עובד ותיק לחברה) בהנחה שהעובד ימכור את <strong>כולו</strong> לאחר 5 שנים:</p>
<ul>
  <li>100 דולר למנייה - שווי מענק “על הנייר” במועד קבלתו - 100,000 דולר (47% מס הכנסה + 3% <a href="../חוק-הנטו-הקבוע">מס יסף</a>)</li>
  <li>120 דולר למנייה - שווי המענק “על הנייר” אחרי שנה - 128,800 דולר (מס רווחי הון עלה גם הוא ל-28% בגלל מס יסף)</li>
  <li>170 דולר למנייה - שווי המענק “על הנייר” אחרי 3 שנים - 200,800 דולר (יותר משווי המענק המקורי <strong>ברוטו</strong>)</li>
  <li>200 דולר למנייה - שווי המענק בפועל אחרי 5 שנים - 244,000 דולר (הכל הבשיל כבר לפני שנה)</li>
</ul>

<p>עכשיו זה נכון שמדובר על תחזיות אופטימיות לשוויי המנייה, אבל אם נסתכל היסטורית לא מדובר על תחזית קיצונית ובטח כשמדובר על חלון זמנים של 5 שנים בתאגיד אמריקאי גדול.</p>

<p><strong>הערה:</strong> למרות שמניות מבשילות על פני 4 שנים, לקחתי חלון של 5 שנים כי הוא יותר ריאלי עבור עליית שווי המנייה שאני מציג וגם הצגת שערי מניות בגרפים על פני 5 שנים משמעותית קלה יותר מאשר בחלון של 4 שנים.</p>

<p>להלן דוגמאות מה-5 שנים האחרונות עבור תאגידי ענק אמריקאיים אשר לכולם משרדים בארץ:</p>

<p><img style="display: block; margin: auto;" src="/assets/images/google_stock.png" alt="מניית חברת Google ב-5 שנים האחרונות" title="מניית חברת Google ב-5 שנים האחרונות" /></p>
<p style="text-align: center;">
איור 1: מניית חברת Google ב-5 שנים האחרונות
</p>

<p><img style="display: block; margin: auto;" src="/assets/images/apple_stock.png" alt="מניית חברת Apple ב-5 שנים האחרונות" title="מניית חברת Apple ב-5 שנים האחרונות" /></p>
<p style="text-align: center;">
איור 2: מניית חברת Apple ב-5 שנים האחרונות
</p>

<p><img style="display: block; margin: auto;" src="/assets/images/amazon_stock.png" alt="מניית חברת Amazon ב-5 שנים האחרונות" title="מניית חברת Amazon ב-5 שנים האחרונות" /></p>
<p style="text-align: center;">
איור 3: מניית חברת Amazon ב-5 שנים האחרונות
</p>

<p>ואפילו בחברות אמריקאיות בסדר גודל קטן יותר התופעה נשמרת ולעיתים אף מקצינה:</p>

<p><img style="display: block; margin: auto;" src="/assets/images/nvidia_stock.png" alt="מניית חברת NVIDIA ב-5 שנים האחרונות" title="מניית חברת NVIDIA ב-5 שנים האחרונות" /></p>
<p style="text-align: center;">
איור 4: מניית חברת NVIDIA ב-5 שנים האחרונות
</p>

<h2 id="סיכום">סיכום</h2>
<p>מענקי מניות מסוג RSU הם מענק המניות הנפוץ לעובדים. מדובר על מענק מניות שמתחלק על פני 4 שנים בקצב הבשלה אחיד (לרוב) שמגיע בפעימות של פעם בשנה (חברה שמרנית) או אחת לרבעון או אפילו חודש (נדיב למדי). עבור עובדים חדשים נהוג שרבע מהמניות יבשילו רק לאחר שנה (Cliff) ולאחר מכן המניות יעברו להבשיל כל רבעון / חודש.</p>

<p>סעיף 102 מגדיר תנאים מאוד פשוטים למיסוי של המניות ו”מכריח” אותנו לחכות שנתיים ממועד מענק המניות עד למועד המכירה שלהן אם נרצה להינות ממיסוי מופחת (25%) על הרווחים (במידה והמנייה עלתה). מכיוון ואין מתנות חינם, בכל מקרה נשלם מס הכנסה על שווי המנייה (מינימום בין שער המכירה ושווייה במועד ההענקה) ואירוע המס כולו יהיה רק כשנמכור את המניות.</p>

<p>החוק מתעלם לחלוטין מקצב הבשלת המניות, ועל כן <strong>כל עוד עברו שנתיים ממועד ההכרזה על מענק המניות, גם מנייה שהרגע הבשילה יכולה להימכר ולהנות מהטבת המס</strong>.</p>

<p>מענקי המניות, ביחוד בחברות גדולות ובטח ככל שעולים בסולם הדרגות בחברה, מהווים מרכיב הולך וגדל בהכנסת העובד. שיתוף אינטרסים זה בין המעסיק (מניות עוזרות לשמר ולתמרץ עובדים) ובין העובד (מניות ממוסות פחות משכר ברוטו בתלוש השכר) מוביל לכך שבדרגות שכר מסויימות עיקר העלאת השכר יתבטא במניות בעוד שתלוש השכר ישאר יחסית קבוע.</p>

<p>דוגמאת קצה ניתן למצוא במנכ”לים שלרוב מתגאים בשכר הנמוך שלהם (שכר מינימום במקרה של מנכ”ל צ’ק פוינט - אחרי הכל יש חוק במדינת ישראל) אבל גורפים עשרות/מאות מיליוני דולרים במניות - <a href="https://www.calcalist.co.il/markets/articles/0,7340,L-3902993,00.html">לינק</a>.</p>

<p>כמובן שלא הכל דבש וישנם גם חסרונות למענקי מניות אלו. מחיר מעבר החברה גדל משמעותית - כל המניות שטרם הבשילו הולכות לפח. מניות לא משפיעות על שורת הנטו עד שלא נמכרו (תזרים הכנסה לעובד). והמשמעותי ביותר - מניות יכולות גם לרדת ואז לא רק שהעובד לא יהנה מהטבת מס, הוא אף יפגע מוראלית מהפסד הכסף.</p>

<p>זהו, אלה היו מענקי מניות מסוג RSU. כפי שניתן להבין המיסוי עליהם הוא פשוט יחסית ועל כן הפוסט התרכז גם במרכיבי מעטפת נוספים כמו “מתי ואיך נקבל מניות?”, “כמה מניות נהוג לקבל ומתי?” ו”מה משמעות המענקים על העובד ועל המעסיק?”. כולי תקווה שמצאתם פוסט זה מועיל, ובפעם הבא נסקור מענק מניות מסוג נוסף - <a href="מענקי-מניות-לעובדים-espp">תוכנית ESPP לעובדים</a>.</p>

<ul>
  <li>לפוסט הבא בסדרה: <a href="../מענקי-מניות-לעובדים-espp">מענקי מניות לעובדים - ESPP</a>.</li>
  <li>לפוסט הקודם בסדרה: <a href="../מענקי-מניות-לעובדים-סעיף-102">מענקי מניות לעובדים - סעיף 102</a>.</li>
</ul>]]></content><author><name></name></author><category term="stocks" /><summary type="html"><![CDATA[מתי יוענקו לנו מענקי המניות, איך הם פועלים וכמה מיסים נשלם עליהם]]></summary></entry><entry><title type="html">מענקי מניות לעובדים - סעיף 102</title><link href="http://localhost:4000/post/%D7%9E%D7%A2%D7%A0%D7%A7%D7%99-%D7%9E%D7%A0%D7%99%D7%95%D7%AA-%D7%9C%D7%A2%D7%95%D7%91%D7%93%D7%99%D7%9D-%D7%A1%D7%A2%D7%99%D7%A3-102/" rel="alternate" type="text/html" title="מענקי מניות לעובדים - סעיף 102" /><published>2023-03-14T19:30:00+02:00</published><updated>2023-03-14T19:30:00+02:00</updated><id>http://localhost:4000/post/%D7%9E%D7%A2%D7%A0%D7%A7%D7%99-%D7%9E%D7%A0%D7%99%D7%95%D7%AA-%D7%9C%D7%A2%D7%95%D7%91%D7%93%D7%99%D7%9D-%D7%A1%D7%A2%D7%99%D7%A3-102</id><content type="html" xml:base="http://localhost:4000/post/%D7%9E%D7%A2%D7%A0%D7%A7%D7%99-%D7%9E%D7%A0%D7%99%D7%95%D7%AA-%D7%9C%D7%A2%D7%95%D7%91%D7%93%D7%99%D7%9D-%D7%A1%D7%A2%D7%99%D7%A3-102/"><![CDATA[<p><strong>תאריך פרסום:</strong> 14/03/2023</p>

<p>אחרי שה<a href="../סיכום_תלוש_השכר">פוסט הקודם</a> חתם את סדרת הפוסטים על תלוש השכר, הגיע הזמן לעבור לחלק הבא: מיסוי מענקי מניות לעובדים (כדוגמאת <a href="../מענקי-מניות-לעובדים-rsu">RSU</a> ו-<a href="../מענקי-מניות-לעובדים-espp">ESPP</a>). עבור עובדי ההיי-טק, בנוסף למשכורת החודשית (ו/או בונוס שנתי כזה או אחר) ישנו מרכיב שכר נוסף שעשוי לעיתים להגיע ליותר מההכנסה בתלוש המשכורת: מענקי מניות.</p>

<p>בעוד שעל תלוש השכר נהוג להתבדח שהוא כולל הרבה סעיפים ולכן לאנשים קשה לפענח מה כתוב בו, המצב במענקי המניות הוא גם משמח יותר אך בו זמנית גם מעציב:</p>
<ul>
  <li>יש משמעותית פחות פרטים לזכור בנוגע למענקי מניות - על פניו הם אמורים להיות קלים יותר להבנה</li>
  <li>רוב מוחלט מהעובדים לא מבין איך מענקי המניות, והמיסוי עליהם, עובדים בפועל</li>
</ul>

<p>בעוד שבתלוש השכר אין לנו הרבה שליטה על הסעיפים השונים, בנוגע למניות בפירוש יש לנו מה לעשות עם הידע שנצבור. החלטות כמו “מתי כדאי לי למכור את המניות שקיבלתי כדי לשלם מס מופחת?”, “מה השווי של מענק המניות שקיבלתי?”או אפילו “האם עדיף לי לקבל העלאה בתלוש השכר או לקבל מענק מניות במקומה?”.</p>

<p>בסדרת הפוסטים הבאה אנסה להציג את סוגי מענקי המניות הקיימים יחד עם הסבר על קביעת המחוקק בנוגע למיסוי שלהם וכמו תמיד נזכיר גם אנומליות שנובעות מחוסר תשומת לב / חוסר הבנה של המחוקק בעת ניסוח החוקים. קריאה מהנה.</p>

<p><strong>הערה:</strong> איני רואה חשבון ואין לראות באמור משום ייעוץ פיננסי כזה או אחר. בעוד שאני מנסה כמיטב יכולתי להבהיר את החוק ולתת כללי אצבע אל מול המקרה הנפוץ, לבדיקה מעמיקה של מענקי המניות האישיים שלכם אני יותר מממליץ להיוועץ עם אנשי מקצוע.</p>

<h2 id="מיסוי-מניות---הקדמה">מיסוי מניות - הקדמה</h2>
<p>לפני שנתחיל לצלול לפרטי חוק זה או אחר, חשבתי שכדאי שנתחיל מהסבר בסיסי למה בכלל יש מיסוי שונה למניות (מיסוי רווחי הון) אל מול שכר עבודה (מס הכנסה). הסבר זה חשוב בעיקר משום שהמחוקק לא מנמק את הרציונל לסעיף חקיקה זה או אחר ולכן לפעמים קשה לפענח מה בכלל ניסה המחוקק להשיג.</p>

<h3 id="הכנסת-עבודה-הכנסה-פירותית">הכנסת עבודה (הכנסה פירותית)</h3>
<p>ההכנסה הראשית שלנו מעבודה / עיסוק במקצוע. מסיבה שאינה ברורה לי, במונחי ראיית החשבון נהוג לקרוא לה גם “הכנסה פירותית” מה שמגדיר רף כניסה למי שמנסה לפענח מה כתוב במדריכים כאלו ואחרים ברשת.</p>

<p>הגדרה זו עוזרת לנו להבין למה ספורטאים משלמים מס הכנסה על זכיות בתחרויות: זהו המקצוע בו הם עוסקים. זה יראה קצת מוזר אם זכייה שכזו בתחרות תסווג תחת מיסוי זכיות כמו זכיות בתוכניות ריאליטי או הגרלות פיס.</p>

<p><strong>חריגים:</strong></p>
<ul>
  <li>מיסוי על זכייה בפרס נובל או פרס ישראל - לא בדיוק ברור תחת איזו הגדרה החליט המחוקק לפטור ממיסוי את זוכי פרס נובל, אך ההסבר הנפוץ הוא כי “לגישת רשות המסים זוכים אלה אינם “פועלים” לשם השגת הפרס. לעומת זאת, המשתתפים בתחרויות ריאליטי, פועלים באופן אקטיבי לשם השגת הפרס, ולכן חייבים לכאורה במס מכוח סעיף 2א לפקודה” (<a href="https://www.globes.co.il/news/article.aspx?did=1000545286">מקור</a>).</li>
  <li>מיסוי על זכיות ספורט באולימפיאדה ואליפויות עולם - מיסוי זכיות באולימפיאדה תחת מס הכנסה עורר גל ביקורת בציבור, ביחוד לאחר אולימפיאדת טוקיו 2020, ולכן בשנים האחרונות <a href="https://www.ynet.co.il/economy/article/KZMDSAMIA">הוגדרו סט תחרויות ספציפיות כחריגות ופטורות ממיסוי</a>. הפטור הוגדר רטרואקטיבית החל משנת 2021, ולכן למרות השם המטעה, הוא ככל הנראה חל על זוכי אולימפיאדת טוקיו 2020 (שנערכה בשנת 2021).</li>
</ul>

<p>בהינתן שינוי החקיקה עבור ספורטאים ברמה הלאומית, ניתן היה לעדכן את החקיקה כדי לכסות בצורה מסודרת גם את פרס ישראל ופרס נובל ובכך להימנע ממחלוקות שעלו בעקבות פטור זה שאינו מעוגן בחקיקה (מקור). על הדרך אפשר היה להסדיר את הזכיות בתוכניות ריאליטי (נשמע כמו “מס זכיות”) ואולי אף להבדיל ביניהן לסבבי ריאליטי VIP (בהם נמצאים אנשים אשר בבירור מחשיבים את התוכניות כחלק מעיסוקם במקצוע).</p>

<p><strong>שורה תחתונה:</strong> ההכנסה ה<strong>מרכזית</strong> מעיסוק במקצוע שלנו מסווגת כ”הכנסת עבודה” ועליה נשלם מס הכנסה (+ ביטוח לאומי, מס בריאות ממלכתי וכו’).</p>

<h3 id="רווחי-הון">רווחי הון</h3>
<p>מדינת ישראל, כמו מדינות רבות אחרות בעולם, שואפת לתמרץ אותנו לקחת חלק במסחר בשוק ההון. הדרך העיקרית לתמרוץ זה נובעת מהגדרת מיסוי מופחת עבור רווחים בשוק ההון. נכון לשנת 2023, מדובר על מיסוי בשיעור של 25% על הרווח.</p>

<p><strong>חריגים:</strong></p>
<ul>
  <li>מיסוי על רווח הון בכלים פיננסיים (למשל, קרן השתלמות מעל התקרה) מתקופה בה המיסוי היה נמוך יותר (15% או 20%) יגבה לפי המיסוי באותן השנים (הגיוני סה”כ).</li>
  <li>ישנם עדיין סעיפים על סוגי השקעות בהם המיסוי בשיעור מעט שונה: חברה בארץ אל מול חברה בחו”ל, דיבידנד מסוג זה או אחר וכו’.</li>
</ul>

<p>לשם הפשטות, נניח להמשך סדרת פוסטים זו כי מיסוי רווחי הון הוא 25%, כפי שהוא מוגדר ברוב המקרים נכון לשנת 2023.</p>

<p><strong>שורה תחתונה:</strong> המדינה מתמרצת אותנו לקחת חלק בשוק ההון ולכן מגדירה מיסוי מופחת: 25% אל מול מס הכנסה + ביטוח לאומי שמסוגלים להגיע עד 47%.</p>

<p><strong>הערה:</strong> <a href="../חוק-הנטו-הקבוע">מס יסף</a> (3% נוספים) מתווסף לשני סוגי ההכנסות ולכן בפועל המיסוי המקסימאלי הוא 28% על רווחי הון ו-50% על הכנסת עבודה.</p>

<p>אוקיי, עכשיו כשהבנו שהמדינה מתמרצת אותנו לסחור בשוק ההון, הגיע הזמן להבין איך יוגדר המיסוי למענקי מניות שנקבל מטעם המעסיק. הרי, אחרי הכל, כן מדובר בהכנסה מעבודה, אך לרוב לא מדובר בהכנסה ה<strong>ראשית</strong> שלנו מהמעסיק.</p>

<p><strong>הערת משנה:</strong> לאחרונה החליט בית המשפט על פרשנות מיסוי חדשה בדבר מיסוי הכנסות מדיבידנדים וקישר בין עובדי ההיי-טק בחברה שמחלקת את הדיבידנד והמשקיעים באותה החברה (<a href="https://www.geektime.co.il/employee-equals-investor-new-rule/">מקור</a>). פרשנויות שכאלו יכולות להוביל למחוזות רחוקים המטשטשים את הגבול (שגם כיום אינו ברור במיוחד) בין הכנסת עבודה למיסוי מניות שהתקבלו כחלק מחוזה ההעסקה. אחרי הכל, מה עוצר אותנו מלהגיע למצב בו בית המשפט ילך צעד נוסף קדימה ויתהה האם יש הבדל בין עובד “רגיל” לעובד שמרבית הכנסתו היא ממניות? הרי אז האם באמת יהיה צידוק למיסוי של 25% כאשר זו ההכנסה המרכזית של העובד?</p>

<p>לדעתי האישית, במקרים אלו עדיף שהשופט יחזיר את הכדור למחוקק להבהרת החוק, ביחוד במצב שלצערי נהוג כיום בו המחוקק אינו מתעד בחוק את הרציונל שהוביל לסעיפי החקיקה שאושרו בכנסת.</p>

<h2 id="סעיף-102-לפקודת-מס-הכנסה">סעיף 102 לפקודת מס הכנסה</h2>
<p><a href="https://www.nevo.co.il/law_html/law01/255_001.htm#Seif172">סעיף 102 לפקודת מס הכנסה</a> דן בהקצאת מניות לעובדים. לפני שנעבור על הסעיפים השונים, חשוב להבהיר שלמרות הפחד של אנשים מהשפה המשפטית (או ניסוחים פתלתלים של עורכי דין באופן כללי) החוק עצמו <strong>פשוט להחריד</strong>. כדי להקל על הקריאה שלו, אני ממליץ על הטיפים הבאים:</p>
<ul>
  <li>תתחילו בראש נקי - תשכחו את כל מה שהכרתם על מיסוי מניות, תקופת הבשלה או כל מונח אחר.</li>
  <li>כוונת המחוקק היא קריאת כיוון כללית - שווה לזכור מה ניסה המחוקק להשיג, אבל אל לנו להיצמד להגדרה זו יותר מדי כי אחרת חלק מהסעיפים יראו חסרי כל הגיון. הם אכן כאלו, אבל יותר חשוב להבין מה אושר בפועל מאשר מה רצה המחוקק להשיג והאם המטרה אכן הושגה בסופו של יום.</li>
  <li>חוק מנוסח כמו הוכחה מתמטית - יש לנו סט של הגדרות בסיס אליהן נתייחס כמשתנים במשוואה ולאט-לאט נתאר את הקשר ביניהם. הרחבות של החוק עשויות להחליף את משמעות המשתנים במקרים ספציפיים.</li>
</ul>

<p>המחוקק הגדיר שלושה מסלולי מיסוי:</p>
<ul>
  <li>מסלול באמצעות נאמן לפי רווח הון - מה שמוכר לרובנו - <strong>מסלול הוני</strong></li>
  <li>מסלול באמצעות נאמן לפי הכנסה עבודה - מאוד לא נפוץ - <strong>מסלול פירותי</strong></li>
  <li>מסלול ללא נאמן - מסלול החריגים</li>
</ul>

<p>היות והמחוקק מגדיר סט תנאים להקצאת מניות באמצעות נאמן, היה הצורך להגדיר גם מסלול ללא נאמן אשר יכסה את ההגדרה החוקית עבור יתר המקרים. לכל צורך מעשי, זהו מקרה ה-“else” שמטפל בחריגים.</p>

<p>הקצאה באמצעות נאמן צריכה לעמוד בתנאים הבאים:</p>
<ul>
  <li>הקצאת מניות של חברה מעבידה לעובד</li>
  <li>העובד אינו בעל שליטה במועד ההקצאה או בעקבותיה</li>
  <li>המניות, לרבות כל זכות המוקנית מכוחן, הופקדו במועד ההקצאה בידי נאמן, לפחות עד תום התקופה</li>
  <li>בירוקרטיה על הודעה X ימים מראש לפקיד שומה על מנת שיאשר את תוכנית ההקצאה</li>
</ul>

<p>כלומר, מסלול ללא נאמן יכסה את המקרים שנשארו:</p>
<ul>
  <li>נותני שירות עבורם לא מתקיימים יחסי עובד מעביד (דוגמא מפורסמת היא אומן הגרפיטי שנשכר לקשט את משרדי חברת פייסבוק - <a href="https://www.businessinsider.com/graffiti-artist-painted-facebooks-first-office-now-worth-200-million-2015-6">לינק</a>)</li>
  <li>בעלי שליטה בחברה</li>
</ul>

<p>ככלל אצבע, ההכנסה מהמניות <strong>במסלול ללא נאמן</strong> מוגדרת כ<strong>הכנסת עבודה</strong> ולכן אנחנו נתעלם ממקרה זה בהמשך הפוסט. שימו לב שהמחוקק מבדיל בין בעל שליטה בחברה לבין עובד “רגיל” אולי בשל הנחת היסוד שעבור בעל שליטה בחברה המניות הן ממש הכנסת עבודה ולא רק חלק בנוסף למשכורת (ראו גבול מטושטש במקרה השפטי שהזכרנו למעלה).</p>

<p>אוקיי, אז נשארנו עם שני מסלולים, בשניהם יש “נאמן” ומוזכרת החזקה שלו ב”מניות” עד ל”תקופה” כלשהיא. בואו נעמיק עוד בהגדרות אלו, ועל ההטבות שנקבל באם תנאים אלו יתקיימו.</p>

<h3 id="מניה">מניה</h3>
<p>הסעיף בחוק מגדיר בהמשך (באיחור קל) כי “מניה” היא הגדרה רחבה הכוללת בתוכה “מניה, לרבות זכות לרכישת מניה” כך שאין הבדל מעשי בין מניות לבין אופציות לרכישת מניות. לשם הפשטות, מעכשיו נזכור שקיים דבר שנקרא “אופציה” אבל נקרא לכל דבר “מניה”.</p>

<h3 id="נאמן">נאמן</h3>
<p>מי שפקיד השומה אישר כנאמן לצורך סעיף זה, לרבות עובד. כן, על פניו אפשר לאשר כי עובד אחר בחברה יהיה נאמן המניות (בסיכוי סביר פקיד השומה לא יאשר את זה בחיים). בפועל, במקרים רבים נאמן המניות הוא שירות כדוגמאת פ <a href="https://www.ibi.co.il/solutions/capital/">IBI Capital</a> (נפוץ בחלק מהחברות הישראליות), <a href="https://www.xnes.co.il/esop/">ESOP מבית Excellence</a> (כנ”ל) או שירותים בין לאומיים כדוגמאת <a href="https://international.schwab.com/">schwab</a> (נפוץ בחברות אמריקאיות) אשר לרוב יעזרו בשירות מקומי (ESOP למשל) עבור חישוב גביית המיסוי כאשר ישנו אירוע מס.</p>

<h3 id="מועד-מימוש-המניות">מועד מימוש המניות</h3>
<p>בהקצאת מניות באמצעות נאמן המועד מוגדר להיות מועד העברת המניה מהנאמן לעובד או מכירתה בידי הנאמן, לפי המוקדם מהשניים. הגדרה זו חשובה משום ש”תקופה” תמדד ביחס לאירוע זה.</p>

<h3 id="תום-התקופה">תום התקופה</h3>
<ul>
  <li>מסלול רווח הון - <strong>תקופה של 24 חודשים</strong> מיום שבו הוקצו המניות והופקדו בידי נאמן</li>
  <li>מסלול הכנסת עבודה – תקופה של 12 חודשים מיום שבו הוקצו המניות והופקדו בידי נאמן</li>
</ul>

<p>ומכאן מגיע מספר הקסם של <strong>שנתיים</strong> שמוכר לרוב העובדים שמחכים שהמניות שלהם “יבשילו”. חשוב לשים לב בהקשר זה (נרחיב על כך עוד בהמשך) כי התקופה מוגדרת בין שני האירועים הבאים:</p>
<ul>
  <li>תחילת התקופה - “יום שבו הוקצו המניות והופקדו בידי הנאמן”</li>
  <li>תום התקופה - “מועד מימוש המניות”</li>
</ul>

<p>בולט בהיעדרו האזכור ל”הבשלת המניות”. נרחיב על כך עוד בפוסט הבא כאשר נסביר על מסלול הקצאת מניות מסוג RSU היות וזוהי נקודה בה נופלים עובדים רבים שמחכים “סתם” להבשלה של המניות שלהם כשהן כבר בפועל הבשילו.</p>

<h3 id="שווי-ההטבה">שווי ההטבה</h3>
<p>התמורה או השווי במועד המימוש, בניכוי הוצאות שהוציא העובד ברכישת המניה (מתואמות מיום ההוצאה ועד למועד המימוש) וכן הוצאות שהוציא העובד בשל המכירה.</p>
<ul>
  <li>אם מימשתי אופציה לקנות מנייה בשווי של 30 דולר, כשהיא שווה 50 דולר ומכרתי אותה מיד, אז יש לי שווי הטבה של 20 דולר.</li>
  <li>אם הוענקה לי (עלות קנייה של אפס) מנייה בשער של 100 דולר ומכרתי אותה ב-120 דולר, אז יש לי שווי הטבה שכולל את שני החלקים (קיבלתי מנייה ב-100 ומהמכירה עשיתי עוד 20). בהמשך נראה איך זה בא לידי ביטוי בתרגום למס.</li>
</ul>

<p><strong>הערה:</strong> אפשר לדון האם עמלות מסחר (קנייה ומכירה) נחשבות כהוצאות (על פניו נראה שכן בהינתן ניסוח החוק). בפועל, אני לא בטוח שהן מנוכות ככאלה בחישוב המיסים.</p>

<h2 id="הטבת-המיסוי-למענקי-מניות">הטבת המיסוי למענקי מניות</h2>
<p>עד עכשיו סקרנו את המונחים השונים המוגדרים בחוק, הגיע הזמן לראות מה החוק מגדיר כאשר מתבצעת מכירת מניות לפי התנאים שציינו (במהלך התקופה או אחרי התקופה):</p>
<ol>
  <li>הכנסות של עובד מהקצאת מניות באמצעות נאמן <strong>לא תחויב במס בעת ההקצאה</strong>.</li>
  <li>מסלול <strong>הכנסת עבודה</strong> - הכנסתו של העובד תוכר כ<strong>הכנסה למס הכנסה</strong>, לפי שווי ההטבה.</li>
  <li>מסלול <strong>רווח הון</strong>:</li>
  <li>בהינתן מימוש <strong>לפני</strong> תום התקופה - הכנסתו של העובד תוכר כ<strong>הכנסה למס הכנסה</strong> לפי שווי ההטבה.</li>
  <li>בהינתן החזקה של המניות <strong>עד תום התקופה</strong> (לפחות) - הכנסתו של העובד תוכר כ<strong>רווח הון</strong> (מס של 25%) בסכום שווי ההטבה, בכפוף לעדכון שבסעיף הבא (כן, זה ממש הניסוח בחוק):</li>
  <li>בהינתן שהמניה רשומה למסחר בבורסה (או תהיה כזו תוך 90 יום ממועד ההקצאה) חלק שווי ההטבה בגובה ממוצע שווי המניות בתום <strong>30 ימי מסחר</strong> שקדמו להקצאה (בניכוי הוצאות) יחשב כהטבה לצורכי <strong>מס הכנסה</strong> ויתרת השווי (במידה ויש כזו) תוכר כרווח הון.</li>
</ol>

<h3 id="אירוע-מס">אירוע מס</h3>
<p>הענקת המניות <strong>לא</strong> נחשבת לאירוע מס. זאת בניגוד לארה”ב למשל בה חתימה על “קבלת” ההקצאה היא אירוע מס. דוגמא מפורסמת לאירוע מס מ”קבלת” הטבת מניות (ללא מכירה שלהן) היא המירוץ של אילון מאסק להשיג מספיק כסף כדי שיוכל לקבל הקצאת מניות נדיבה ביותר שהוענקה לו מהדירקטוריון של טסלה (<a href="https://www.cnbc.com/2021/11/07/elon-musk-faces-a-15-billion-tax-bill-which-is-likely-the-real-reason-hes-selling-stock.html">מקור</a>).</p>

<p>בפועל, זה מסביר למה במערכות הממוחשבות של נאמן המניות מוצג לנו grant letter של הקצאת המניות ואנחנו נדרשים לאשר את הקבלה. לאזרחים ישראלים אין משמעות מיסוי לחתימה זו ומומלץ לחתום עליה כמה  שיותר מוקדם כדי שלא נשכח לעשות זאת אח”כ. לאזרחים אמריקאים למשל, מועד החתימה מגדיר אירוע מס ומכאן הסיבה שישנו “טקס” כזה.</p>

<h3 id="מסלול-הכנסת-עבודה">מסלול הכנסת עבודה</h3>
<p>על פניו החוק לא מגדיר שום משמעות לתקופה בהינתן הקצאה שכזו - תמיד נמוסה לפי מס הכנסה. בניסיון להבין מה בכלל ההטבה במסלול הזה, מצאתי את ההסבר הבא (<a href="https://www.bshcpa.co.il/%d7%9e%d7%99%d7%a1%d7%95%d7%99-%d7%90%d7%95%d7%a4%d7%a6%d7%99%d7%95%d7%aa-%d7%95%d7%9e%d7%a0%d7%99%d7%95%d7%aa-%d7%9c%d7%a2%d7%95%d7%91%d7%93%d7%99%d7%9d/">מקור</a>):</p>
<ul>
  <li>מסלול זה מאפשר לחברה להעניק הטבה לעובד, אשר יחול עליה דחיית אירוע מס - מס רק במועד המימוש ולא במועד ההקצאה.</li>
  <li>המיסוי עדיין יהיה כהכנסת עבודה, אבל לעובד תהיה השפעה על מועד אירוע המס.</li>
  <li>ומה משמעות התקופה (12 חודשים) בהינתן שבכל מקרה מדובר על מס הכנסה? במקרה של מכירה לפני תום התקופה, העובד יחוייב במס הגבוה מבין:
    <ul>
      <li>המס שהיה חל במועד ההקצאה + ריבית והפרשי הצמדה ממועד ההקצאה ועד למועד המימוש</li>
      <li>המס החל במועד המימוש</li>
    </ul>
  </li>
</ul>

<p><strong>תוספת שלי:</strong> תחת ההנחה ששכרו של עובד עולה עם הזמן, כך גם המיסוי על שכר זה ועל כן כנראה שההבדל העיקרי פה (לעובד הממוצע) במקרה של מכירה מוקדמת הוא הריבית. אחרי הכל שיעור המס ממועד ההקצאה כנראה יהיה קטן או שווה לזה שבמועד המימוש.</p>

<p>בפועל, מעולם לא שמעתי על עובד שקיבל מניות במסלול זה והוא בעיקר אטרקטיבי לחברות אל מול מסלול הוני משום שהוא מאפשר לרשום חלק גדול יותר מהתהליך בתור הוצאה מוכרת של החברה.</p>

<h3 id="עדכון-שווי-ההטבה">עדכון שווי ההטבה</h3>
<p>לפני כמה סעיפים ההטבה הוגדרה בתור “התמורה או השווי במועד המימוש”. אולם כעת, המחוקק מפרט מה משמעות ההטבה ומחלק אותה לשני חלקים:</p>
<ul>
  <li>שווי המנייה במועד ההענקה - קרוב יחסית למונח Fair Market Value (FMV) באנגלית. ע”פ החוק הישראלי, השווי מוגדר בתור ממוצע שווי המנייה לתקופה מסויימת* (נרחיב על כך בהמשך) לפני ההענקה עצמה. שווי זה מוגדר כ<strong>הכנסת עבודה</strong> משום שזוהי למעשה “מתנה” מהמעסיק (ואין מתנות חינם).</li>
  <li>יתרת השווי - תחת ההנחה שבמהלך התקופה המנייה עלתה (נגיד מ-100 דולר ל-120 דולר למנייה) הרי שהעלייה (20 דולר במקרה שלנו) תמוסה בתור “רווח הון”. הגיוני סה”כ.</li>
</ul>

<h3 id="הפסד-במועד-המכירה">הפסד במועד המכירה</h3>
<p>החלק האחרון מסביר מה קורה אם היה לנו “הפסד” במועד המכירה והאם ניתן לקזז אותו כהפסד מס רווח הון אל מול רווחים אחרים באותה שנת מס. לדוגמא: הוענקו לנו מניות בשווי של 100 דולר למנייה, אבל אחרי שנתיים מכרנו אותן ב-80 דולר למנייה (הבורסה נפלה).</p>

<p>במקרה שכזה בכלל <strong>אין אירוע רווח הון</strong> משום שנשלם רק מס הכנסה על שווי ההטבה (80 דולר למנייה) ואז לא ישאר שום “עודף” בשווי ההטבה (להיפך, כביכול הפסדנו הטבה פוטנציאלית של עוד 20 דולר למנייה) ולכן אין מה שיוכר כרווח הון.</p>

<p>בעוד ניסוח זה של המחוקק נשמע כמו ניסוח הגיוני שמכסה מקרי קצה (הטבה שלילית) הוא חוטא בהיותו <strong>ספציפי מדי</strong>. מיסוי רווחי הון דווקא מכיר בקונספט של “מגן מס” שמאפשר לנו לקזז הפסד אל מול רווח בתנאים מסויימים, כדי שנשלם מס רק על הרווח שנשאר לאחר הקיזוז. הגדרת המחוקק בסעיף זה מגדירה אירוע רווחי הון רק כאשר ישנו רווח (חיובי) ולמעשה שוללת לנו את מגן המס, זאת ללא הסבר ברור האם זו כוונת מכוון מצד המחוקק.</p>

<h3 id="שווי-המנייה-במועד-ההענקה">שווי המנייה במועד ההענקה</h3>
<p>כדי להימנע מקפיצות בשוק ההון, המחוקק הגדיר את שווי המנייה בתור ממוצע של תקופה מסויימת טרום הענקת המניות. הגיוני סה”כ. אבל, לא ברור האם מדובר בטעות סופרים או בחוסר הבנה של המחוקק את אופיו של שוק ההון, משום שהתקופה הוגדרה בתור “ממוצע שווי המניות בתום 30 <strong>ימי מסחר</strong> שקדמו להקצאה”.</p>

<p>לא מדובר על חודש קלנדרי, אלא על 30 <strong>ימי מסחר</strong>. לא שונה בהרבה מהניסוח המטעה 28 ימי עסקים. בהינתן 5 ימי מסחר בשבוע רגיל, הרי שמדובר על 6 שבועות שהם למעשה חודש וחצי קלנדרי! וזאת עוד לפני שלקחנו בחשבון את יום הנשיאים, יום מרטין לות’ר קינג, יום הבנקאים ועוד השבתות מסחר בבורסה האמריקאית.</p>

<p>רק לשם המחשה, עבור מניית Microsoft והקצאה ב-12 למרץ 2023, נחשב ממוצע על פני חלון מסחר בתאריכים של 27 לינואר עד 10 למרץ (<a href="https://www.nasdaq.com/market-activity/stocks/msft/historical">מקור</a>):</p>
<ul>
  <li>שווי מנייה מבחינת מס הכנסה - 256.34 דולר</li>
  <li>שער מנייה בפועל בתום התקופה - 248.59 דולר</li>
  <li>שער מקסימאלי בחלון הזמנים - 272.17 דולר</li>
  <li>שער מינימאלי בחלון הזמנים - 242.71 דולר</li>
</ul>

<p>30 ימי מסחר הם <strong>נצח</strong> במונחים של שוק ההון (חזרנו עד לסוף ינואר) והם משקפים תנודות גדולות אפילו בחברות ענק כמו Microsoft שנחשבת ליציבה יחסית. להלן גרף המנייה באותה התקופה:</p>

<p><img style="display: block; margin: auto;" src="/assets/images/msft_stock_price_example.png" alt="דוגמא לתנודתיות מנייה על פני 30 ימי מסחר" title="דוגמא לתנודתיות מנייה על פני 30 ימי מסחר" /></p>
<p style="text-align: center;">
איור 1: מניית חברת Microsoft על פני 30 ימי מסחר
</p>

<p>הגרף חושב באמצעות האתר ה<a href="https://tradingeconomics.com/msft:us">בא</a> ולצורך ההמחשה הוספתי לגרף את הקו הקרוב ביותר שהצלחתי לממוצע על פני 30 התקופה (החטאתי ב-4 סנט בגלל רזולוציית האתר ששרטט את הגרף).</p>

<p>במקום הגדרה מוזרה זו, יכול להיות שהיה עדיף להגדיר ממוצע ימי מסחר על פני חודש קלנדרי או 30 ימים, שתי הגדרות שקלות יותר לחישוב. בדוגמא זו, ממוצא חודש קלנדרי היה מגדיר שווי של 255.74 דולר המייצג הבדל זניח של 0.23% אבל היה הרבה יותר פשוט לחישוב.</p>

<p>בנוסף, בהינתן תנודיות המניות, היה יכול להיות נחמד מצד המחוקק לקחת בחשבון שער שהוא ה<strong>נמוך</strong> מבין שני השערים:</p>
<ul>
  <li>ממוצע חלון ימי מסחר</li>
  <li>שווי המנייה ביום המסחר שקדם למועד ההענקה</li>
</ul>

<p>הרי במקרה שהראנו למעלה, עובדי Microsoft יקבלו מניות בשווי מס ש<strong>גבוה</strong> ב-3.1% משווי המניה ביום ההענקה. יש הגיון בשימוש בממוצע כדי להגן על העובדים מקפיצה בבורסה יום לפני המועד הקובע, אבל אפשר היה ללכת לקראת העובדים ולהגן עליהם מממוצע שפוגע בהם במקרה של ירידה בבורסה טרם ההענקה. במקרה של הגרף למעלה אפשר לראות מגמת ירידה ברורה של המנייה ועדיין העובדים מתחילים בשער שהוא 3.1% <strong>גבוה</strong> יותר משער המנייה ביום ההענקה.</p>

<h2 id="סיכום">סיכום</h2>
<p>סעיף 102 לפקודת מס הכנסה מגדיר את המיסוי של הענקת מניות לעובדי החברה. הגדרה זו נועדה להגדיר את ההטבה שנותנת המדינה לעובדים במידה והם עונים על התנאים שהוגדרו כדי שהענקת המניות תכנס תחת ההגדרה הלוגית (לא מתועדת בחוק) של עידוד השתתפות במסחר בשוק ההון. הסעיף עצמו קצר יחסית ועל בסיסו מוגדרים מסלולי המיסוי למסלולי הענקת מניות שונים עליהם נרחיב בהמשך.</p>

<p>ככלל אצבע, המסלול הנפוץ הוא <strong>הענקת מניות באמצעות נאמן במסלול הוני</strong>, אשר מגדיר כי <strong>אם נחכה לפחות 24 חודשים</strong>, רווחי המניות (מעל שער ההענקה) ימוסו ב<strong>מס מופחת של 25%</strong> במקום להיות ממוסים כהכנסת עבודה.</p>

<p>בפוסטים הבאים נראה דוגמאות ספציפיות למסלולי הענקת מניות (<a href="../מענקי-מניות-לעובדים-rsu">RSU</a> ו-<a href="../מענקי-מניות-לעובדים-espp">ESPP</a>), ואיך הפשטות היחסית של סעיף 102 יכולה לפתור לא מעט אי הבנות שקיימות (לצערי) אצל הרבה מהעובדים בנוגע לתאריכים הקובעים בנוגע להבשלת המניות והמועד החל ממנו ניתן להינות מהטבת המס במכירתן.</p>

<ul>
  <li>לפוסט הבא בסדרה: <a href="../מענקי-מניות-לעובדים-rsu">מענקי מניות לעובדים - RSU</a>.</li>
  <li>לפוסט הקודם: <a href="../סיכום_תלוש_השכר">תלוש השכר, עד לאגורה האחרונה</a>.</li>
</ul>]]></content><author><name></name></author><category term="stocks" /><summary type="html"><![CDATA[מבוא למיסוי על מענקי מניות וסעיף 102. סעיף זה משמש כתבנית להגדרת מיסוי מסלולי ההענקות השונים]]></summary></entry><entry><title type="html">תלוש השכר, עד לאגורה האחרונה</title><link href="http://localhost:4000/post/%D7%A1%D7%99%D7%9B%D7%95%D7%9D_%D7%AA%D7%9C%D7%95%D7%A9_%D7%94%D7%A9%D7%9B%D7%A8/" rel="alternate" type="text/html" title="תלוש השכר, עד לאגורה האחרונה" /><published>2023-02-26T19:30:00+02:00</published><updated>2023-02-26T19:30:00+02:00</updated><id>http://localhost:4000/post/%D7%A1%D7%99%D7%9B%D7%95%D7%9D_%D7%AA%D7%9C%D7%95%D7%A9_%D7%94%D7%A9%D7%9B%D7%A8</id><content type="html" xml:base="http://localhost:4000/post/%D7%A1%D7%99%D7%9B%D7%95%D7%9D_%D7%AA%D7%9C%D7%95%D7%A9_%D7%94%D7%A9%D7%9B%D7%A8/"><![CDATA[<p><strong>תאריך פרסום:</strong> 26/02/2023</p>

<p>הגענו לישורת האחרונה, הסעיף האחרון שנשאר בחישוב תלוש השכר שלנו. אחרי שעברנו על <a href="../נקודות-זיכוי-ממס-הכנסה">נקודות זיכוי ממס הכנסה</a>, אופן חישוב <a href="../מדרגות-מס-הכנסה">מדרגות מס הכנסה</a> ותקרות המיסוי לתנאים הסוציאליים השונים, נשאר רק דבר אחד כדי להשלים את <a href="https://drive.google.com/drive/folders/1JZmJg2pkD97mQ_fJOBcbuyMOiO_fFsCr?usp=sharing">טבלאות חישוב תלוש השכר</a>: איך בכלל מחשבים את האגורות בתלוש?</p>

<p>במקום העבודה הראשון בו עבדתי היה נראה שתלוש השכר מעגל לשקלים שלמים בערך כל שורה, ובפרט את שורת הנטו בתלוש. נשמע הגיוני סה”כ ולכן זה מה שעשיתי בגרסא הראשונה של טבלאות חישוב השכר. מאוחר יותר, אחרי שעברתי מספר מקומות עבודה, ראיתי שזה לא המצב בחברות אחרות ובפרט השורה התחתונה בתלוש לגמרי יכולה לכלול אגורות. אחרי מחקר קצר מצאתי את החוק הבא: חוק עיגול סכומים.</p>

<h2 id="חוק-עיגול-סכומים">חוק עיגול סכומים</h2>
<p><a href="https://fs.knesset.gov.il//11/law/11_lsr_210470.PDF">חוק עיגול סכומים</a> נחקק בשנת 1985 (הוחל מינואר 1986) בתקופה בה הוגדרו תהליכי המעבר מהשקל (הישן) לשקל החדש. לשם פשטות נתעלם מההגדרות עיגול הסכומים עבור השקל הישן (כפולות של 120 שקלים) ונתמקד במטבע בו אנחנו עושים שימוש היום השקל החדש (ש”ח).</p>

<p>החוק מגדיר כי מוסדות המדינה (<a href="https://fs.knesset.gov.il//11/law/11_lsr_210470.PDF">מס הכנסה</a>, <a href="https://www.nevo.co.il/law_html/law01/039_122.htm">ביטוח לאומי</a>, תשלומי קנסות לעירייה וכו’) יקבלו תשלומים בשקלים <strong>שלמים</strong>. הנוסחא לעיגול הסכומים היא בדיוק כמו שהייתם מצפים:</p>
<ul>
  <li>סכום שהוא פחות מ-50 אגורות לא יובא בחשבון - יעוגל למטה</li>
  <li>סכום שהוא 50 אגורות או יותר (אך פחות מ-100 אגורות) ייחשב כשקל חדש אחד - יעוגל למעלה</li>
</ul>

<p><a href="https://fs.knesset.gov.il/11/Committees/11_ptv_449957.DOC">פרוטוקול הועדה שדנה בחוק</a> הוא כמעט קומי, כאשר עמוד שלם (!) של פרוטוקול הועדה מוקצה לסכסוכים בנוגע לסדר היום של הועדה והאם ידונו קודם בחוק עיגול סכומים או בהצבעה בנוגע למעונות יום. לכשהתחילו לדון בחוק עצמו, נראה שהיו מספר טיעונים שהועלו בדיון:</p>
<ul>
  <li>המוטיבציה לעיגול היא המשך עבודה ביחידות שלמות, כפי שהיה עד כה בלירות ובשקלים (ישנים) - “זו לא רק בעיה של המחשב, כבר שנים אין אגורות במס הכנסה”</li>
  <li>אין הסכמה ברורה על נוסחאת העיגול, ואחת ההצעות הייתה לעגל למספר הזוגי הקרוב ביותר</li>
</ul>

<p>אז כן, אחת הסיבות לעיגול הסכומים היא סיבוך טכנולוגי בתמיכה באגורות במחשבי מס הכנסה (מעבר לסיבוך הבירוקרטי של שינוי דרכי עבודה “כפי שהיה עד כה בלירות ובשקלים”).</p>

<p>לדוגמא, שכירה המשתכרת 20,000 ש”ח ברוטו (קרן השתלמות על כל השכר), תחוייב בסכומים הבאים:</p>
<ul>
  <li>מס הכנסה - 2,849.55 ש”ח - יעוגלו ל- 28<strong>50.00</strong> ש”ח</li>
  <li>ביטוח לאומי - 952.46 ש”ח - יעוגלו ל- 95<strong>2.00</strong> ש”ח</li>
  <li>ביטוח בריאות ממלכתי - 880.76 ש”ח - יעוגלו ל- 88<strong>1.00</strong> ש”ח</li>
</ul>

<p>זה לא מבטיח שהשורה התחתונה בתלוש תהיה בשקלים שלמים, אבל זה כן אומר שתלושי השכר תמיד יציגו בשורות הרלבנטיות סכום כדוגמאת 21<strong>8.00</strong> כאשר ה-“<strong>00.</strong>” מיותרים כי הם לעד יהיו שם (זה החוק). בהתאם, אלו השורות היחידות במחשבון חישוב תלוש השכר שלי בהן מתבצע שימוש בפונקציית עיגול.</p>

<p><strong>שורה תחתונה:</strong> מס הכנסה וביטוח לאומי יגבו מאיתנו מיסים ב<strong>שקלים שלמים</strong> לפי עיגול לשקל הקרוב.</p>

<h2 id="סיכום-תלוש-השכר">סיכום תלוש השכר</h2>
<p>בתחילת הדרך, הצגנו את הגרף הבא, המציג כמה נקבל בנטו על כל שקל העלאה ברוטו (שכירים, נכון לשנת 2023):</p>

<p><img style="display: block; margin: auto;" src="/assets/images/ברוטו_לנטו.png" alt="אגורות נטו על כל שקל העלאה ברוטו (שכירים) - 2023" title="אגורות נטו על כל שקל העלאה ברוטו (שכירים) - 2023" /></p>
<p style="text-align: center;">
איור 1: אגורות נטו על כל שקל העלאה ברוטו (שכירים) - 2023
</p>

<p>מאז עברנו על הסעיפים השונים בתלוש, ולמדנו את הסיבות לקפיצות השונות בגרף:</p>
<ul>
  <li><strong>נקודות זיכוי ממס הכנסה (<a href="../נקודות-זיכוי-ממס-הכנסה">לינק</a>):</strong> 235 ש”ח של זיכוי ממס עבור כל נקודה. נקודות מוענקות לפי קריטריונים שמתעדכנים בצורה תדירה על ידי שר האוצר והן מועילות רק אם יש מס הכנסה כלשהו שעלינו לשלם ואותו אפשר יהיה לקזז אל מול הזיכוי.</li>
  <li><strong>מדרגות מס הכנסה (<a href="../מדרגות-מס-הכנסה">לינק</a>):</strong> מחושבות מהשקל הראשון ומגדירות כמה אחוזי מס נשלם עבור כל חלק של ההכנסה שלנו. כל הקלה במדרגות המיסוי התחתונות תקל גם על משתכרי המשכורות הגבוהות.</li>
  <li><strong>מס יסף וחוק הנטו הקבוע (<a href="../חוק-הנטו-הקבוע">לינק</a>):</strong> מדרגה נוספת של מס הכנסה למשתכרי הכנסה גבוהה (מס יסף) + העובדה שהמיסוי עצמו נעשה על “שכר למס הכנסה” שכולל בתוכו גם תשלומי מעסיק, לרבות תשלום תנאים סוציאליים מעל לתקרות המס השונות (לכל דבר יש תקרת מיסוי).</li>
  <li><strong>ביטוח לאומי ומס בריאות ממלכתי (<a href="../מס-הכנסה-ממאדים-וביטוח-לאומי-מנוגה">לינק</a>):</strong> מיסוי נוסף ולחלוטין לא מתואם עם מס הכנסה, דבר שיוצר את ביצת השכר (הבור בגרף שלמעלה).</li>
  <li><strong>הפרשה לפנסיה (<a href="../על-פנסיה-וזיכוי-המס-החבוי">לינק</a>):</strong> הפרשה שלנו + הפרשת מעסיק לפנסיה (חסכון לפרישה לגמלאות). כולל בתוכו זיכוי על הפרשה עצמית לפנסיה אפילו שהיא חובה על פי חוק (הטבה לשכירים של לכל היותר כ-230 ש”ח). כמו כל סעיף בתלוש, מעל משכורת מסויימת הפרשת המעסיק תחשב כהכנסה למס הכנסה.</li>
  <li><strong>הפרשה לפיצויי פיטורים (<a href="../פיצויי-הפיטורים-והמיסוי-הכפול">לינק</a>):</strong> הפרשת מעסיק ל”פיצויי פיטורים” שמזמן הפכו לחלק מרכזי מהחסכון הפנסיוני שלנו (סעיף 14). כמו כל סעיף בתלוש, מעל משכורת מסויימת הפרשת המעסיק תחשב כהכנסה למס הכנסה. היות וגם במשיכת הכספים יהיה אירוע מס, נדרשו מעקפי חקיקה ועדכון תוכנה במס הכנסה על מנת להחיל את השינוי הזה (העיקר לא לומר שהעלינו מיסים).</li>
  <li><strong>הפרשה לקרן השתלמות (<a href="../קרן-השתלמות">לינק</a>):</strong> הפרשה שלנו + הפרשת מעסיק לחסכון לטווח קצר/בינוני. הפרשת המעסיק מעל התקרה תחשב כהכנסה למס הכנסה מה גם שכנראה שזה הסעיף היחידי בתלוש השכר שמדרגת המיסוי שלו <strong>קבועה</strong> ואינה מתעדכנת בהתאם למדד כזה או אחר. הפרשה עצמית / הפרשת מעסיק מעל התקרה לא יהנו מהטבות המיסוי (פטור ממיסוי רווחי הון) שגלומות בקרן ההשתלמות.</li>
  <li><strong>חוק עיגול סכומים:</strong> הסעיף היחידי שבכוונה השמטתי מהגרף משום שהוא גורם לקפיצות בגרף שמקשות על ההבנה שלו.</li>
</ul>

<p>עכשיו כשאנחנו מכירים את חלקי החישוב השונים, להלן הגרף עם התוויות עליו, רק כדי לקבל תחושה מה ההשפעה של הסעיפים השונים על השורה התחתונה שלנו בתלוש:</p>

<p><img style="display: block; margin: auto;" src="/assets/images/מדרגות מיסוי - פירוט מלא - 2023.png" alt="אגורות נטו על כל שקל העלאה ברוטו (שכירים) - מפורט - 2023" title="אגורות נטו על כל שקל העלאה ברוטו (שכירים) - מפורט - 2023" /></p>
<p style="text-align: center;">
איור 2: אותו הגרף, הפעם עם תוויות
</p>

<h2 id="מסקנות-מהגרף">מסקנות מהגרף</h2>
<ul>
  <li>חוסר הקשר בין ביטוח לאומי למס הכנסה יוצר עיוותים חסרי כל הגיון</li>
  <li>מיסוי על קרן פיצויים מעל התקרה - שקול למדרגת מיסוי מכובדת (יותר ממס יסף)</li>
  <li>צריך לפשט את מערכת המיסוי - יש יותר מ-10 קפיצות בגרף, אבל רק 6 מדרגות רשמיות של מס הכנסה (שאמורות לייצג 5 שינויים בגרף)</li>
</ul>

<h2 id="סיכום">סיכום</h2>
<p>בסדרת הפוסטים זו אני מקווה שהצלחתי להציג איך מחושבים הסעיפים השונים בתלוש השכר שלנו. למרות שמדובר על <strong>כל סעיפי התלוש</strong>, הצלחנו לעבור על כל התוכן ב-8 פוסטים ובזמן קריאה מצטבר של <strong>פחות משעה</strong> (לפחות לפי מחשבוני חישוב קצב קריאה). בתקווה זו המחשה לכך שהשד לא כזה נורא ושכולנו אמורים להיות מסוגלים לפחות לקרוא מה הולך בתלוש שלנו (גם אם לא להבין אותו במלואו).</p>

<p>אני יודע שריבוי סעיפי המס מקשה על חישוב המשמעות של שכר ברוטו אל מול השורה התחתונה נטו, ועל כן שיתפתי עם הציבור את <a href="https://drive.google.com/drive/folders/1JZmJg2pkD97mQ_fJOBcbuyMOiO_fFsCr?usp=sharing">מחשבוני חישוב השכר</a>. כולי תקווה שמחשבונים אלו יועילו למי מהקוראים ואתם יותר ממוזמנים להעביר אותם הלאה ולשתף אותם עם חבריכם.</p>

<p>זהו, סיימנו עם תלוש השכר. הפוסטים הבאים כבר יעסקו במיסוי מניות (RSU, ESPP ועוד ראשי תיבות באנגלית) במטרה להנגיש גם אותם כדי שנדע להבין איך עובד חלק השכר הזה (שבהייטק יכול להיות יותר משמעותי מהשכר שבתלוש) ומה הזמן הנכון למכור את המניות מבלי שנחוייב עליהן במס גבוה.</p>

<ul>
  <li>לפוסט הבא: <a href="../מענקי-מניות-לעובדים-סעיף-102">מענקי מניות לעובדים - סעיף 102</a>.</li>
  <li>לפוסט הקודם בסדרה: <a href="../קרן-השתלמות">על קרן ההשתלמות והגבלות המחוקק</a>.</li>
</ul>]]></content><author><name></name></author><category term="payslip" /><summary type="html"><![CDATA[חוק עיגול סכומים וסיכום כל מה שלמדנו על איך מחושב תלוש השכר מנקודות זיכוי, מדרגות מס הכנסה ותנאים סוציאליים]]></summary></entry><entry><title type="html">על קרן ההשתלמות והגבלות המחוקק</title><link href="http://localhost:4000/post/%D7%A7%D7%A8%D7%9F-%D7%94%D7%A9%D7%AA%D7%9C%D7%9E%D7%95%D7%AA/" rel="alternate" type="text/html" title="על קרן ההשתלמות והגבלות המחוקק" /><published>2023-02-16T19:30:00+02:00</published><updated>2023-02-16T19:30:00+02:00</updated><id>http://localhost:4000/post/%D7%A7%D7%A8%D7%9F-%D7%94%D7%A9%D7%AA%D7%9C%D7%9E%D7%95%D7%AA</id><content type="html" xml:base="http://localhost:4000/post/%D7%A7%D7%A8%D7%9F-%D7%94%D7%A9%D7%AA%D7%9C%D7%9E%D7%95%D7%AA/"><![CDATA[<p><strong>תאריך פרסום:</strong> 16/02/2023</p>

<p>והפעם, קרן השתלמות. הזכות הסוציאלית ה”קלאסית”: מוכרת בציבור אך אינה מחויבת על פי חוק. בעוד שההסבר על הקרן עצמה פשוט יחסית, גם הפעם המחוקק קבע הגבלות די קשיחות על אופן ההפקדה לקרן ואופן השימוש בכסף בה. הגבלות אלו מובילות לכך שלמרבית השכירים יש כמות מכובדת של קרנות השתלמות שפזורות באותה החברה או אפילו בחברות שונות.</p>

<h2 id="אז-מה-זו-קרן-השתלמות">אז מה זו קרן השתלמות?</h2>
<p>נתחיל ונגיד שקרן השתלמות נועדה להיות אפיק חסכון שצובר כסף לטווח בינוני על מנת לאפשר לנו לצאת להשתלמות / שנת שבתון. על כן, עד היום ישנו הבדל בין קרנות השתלמות של שכירים עובדי הוראה ושל יתר השכירים במשק. לצורך הפשטות, בפוסט זה נעסוק בשכירים שאינם עובדי הוראה.</p>

<p><strong>הערה:</strong> נהוג להסתכל על קרן השתלמות כחסכון לטווח של 6 שנים, משום שלאחר ותק של 6 שנים הקרן זמינה לכל מטרה. יחד עם זאת, אם מדובר על חסכון למטרות למידה/השתלמות או שהגענו לגיל פרישה, הקרן תחשב ותיקה גם לאחר 3 שנים (מקור, <a href="https://www.kolzchut.org.il/he/%D7%A7%D7%A8%D7%9F_%D7%94%D7%A9%D7%AA%D7%9C%D7%9E%D7%95%D7%AA">כל זכות</a>).</p>

<p>קרן השתלמות היא כלי חסכון בו המדינה מאפשרת לנו להינות מהטבת מס על רווחי הקרן. ההפקדות לקרן עובדות בצורה הבאה:</p>
<ul>
  <li>הפקדה עצמית - 2.5% מהשכר הקובע</li>
  <li>הפקדת מעסיק - 7.5% מהשכר הקובע</li>
</ul>

<p>סה”כ 10% מהשכר הקובע, או 1.2 משכורות בשנה.</p>

<p>היות ולא מדובר בחובה על פי חוק, ישנן אינספור אופציות לחלק השכר הקובע עבורו תתבצע ההפקדה לקרן, ואת כולן כבר ראיתי בהצעות שכר:</p>
<ul>
  <li>היעדר קרן השתלמות - מאוד לא מקובל בהיי-טק</li>
  <li>קרן השתלמות עד לתקרת המס - נפוץ, בעיקר בסטארטאפים</li>
  <li>קרן השתלמות על כל השכר - נפוץ בחברות גדולות</li>
  <li>קרן השתלמות על חלק מהשכר אך עדיין מעל התקרה - 80% מהשכר במקרה המדובר (אין לי הסבר טוב למדיניות הזו)</li>
  <li>קרן השתלמות על כל השכר, אך בהפקדה מפוצלת - יורחב בפרק המתאר את הטבת המס</li>
</ul>

<p>כמו כל דבר, ישנה תקרת מיסוי והיא <strong>15,712 ש”ח</strong>. לרוב בחלק זה אני מציין שמדובר בתקרה נכון לשנת 2023, אולם במקרה של קרן השתלמות זה לא נחוץ. מדובר למעשה ב<strong>סעיף היחידי בתלוש</strong> השכר שקובע <strong>תקרת מיסוי שאינה מוצמדת לשום מדד</strong>. גם אם נחזור עד ל<a href="https://www.gov.il/BlobFolder/generalpage/income-tax-monthly-deductions-booklet/he/generalInformation_income-tax-monthly-deductions-booklet_luah_ezer_2011.pdf">לוח מס הכנסה לשנת 2011</a> נראה שתקרת המיסוי השנתית לקרן השתלמות הייתה 12 * 15,712 = 188,544 ש”ח.</p>

<p>במקרה זה, תקרת המיסוי משמשת לשני חישובים:</p>
<ul>
  <li>הפקדת מעסיק לקרן השתלמות (קה”ש) על פי שכר שמעל התקרה תחשב כהכנסה ותמוסה בהתאם</li>
  <li>הטבת המס מהמדינה חלה רק על הפקדות הכספים לקרן עד לתקרה (יורחב בהמשך)</li>
</ul>

<p><strong>הערת בונוס:</strong> בזמנו (לא יודע אם עדיין נהוג) בצה”ל היו מתזמנים את פתיחת קרן ההשתלמות למשרתי הקבע כך שתוביל לחסכון מקסימאלי מבחינת עלות שכר יחד עם תזמון של ותק הקרן (6 שנים) כך שתעזור לשכנע קצינים לחתום עוד קבע כי “התפנה” להם כסף להון העצמי הדרוש לדירה. זה היה עובד בצורה הבאה:</p>
<ul>
  <li>שנה ראשונה של קבע - אין קרן השתלמות</li>
  <li>שנה שנייה של קבע - יש קרן השתלמות, אבל לפי שכר של 2.5 <strong>שקלים</strong> הפקדה עצמית ו-7.5 <strong>שקלים</strong> של המעסיק. כמעט כאילו מדובר בטעות סופרים, אבל זה המצב. בסוף שנה שכזו למשרת הקבע יהיו 120 שקלים שלמים בקרן (איזו בדיחה)</li>
  <li>שנה שלישית ואילך - הפקדה אמיתי לקרן ההשתלמות לפי 2.5% ו-7.5%</li>
</ul>

<p>בצורה זו הקרן הייתה צוברת ותק של 6 שנים אבל סכום כסף אפקטיבי לפי 5 שנות הפקדה.</p>

<h2 id="הטבת-המס">הטבת המס</h2>
<p>אז כפי שהזכרנו קודם לכן, קרן ההשתלמות מאפשרת לנו לקבל הטבת מס מהמדינה על החסכון שנצבר בקרן ועל כן הקרן משמשת בפועל כקרן חסכון ולאו דווקא משרתת את המטרה של למידה/השתלמות. הטבת המס פשוטה למדי:</p>
<ul>
  <li>רווחי הון מהתשואה שעושה הקרן <strong>פטורים ממס</strong></li>
  <li>בכפוף לכך שהקרן צברה ותק של לפחות 6 שנים</li>
  <li>רק הרווחים שמקורם בהפקדות עד לתקרת המס</li>
</ul>

<p>כלומר, נסתכל על המקרה הבא:</p>
<ul>
  <li>שכירה התחילה לעבוד בשכר של 20,000 ש”ח אצל מעסיק שמפריש לקרן השתלמות לפי כל השכר</li>
  <li>בכל חודש, יופקדו (עובדת + מעסיק) 1,571.2 ש”ח עד לתקרת המס ועוד 428.8 ש”ח מעל התקרה</li>
  <li>בכל חודש, תחוייב העובדת בתשלום מס הכנסה על הפקדת המעסיק מעל התקרה: 321.6 ש”ח</li>
  <li>אחרי 6 שנים, הקרן נחשבת ותיקה והעובדת רוצה לפתוח את הקרן כדי לשלם הון עצמי לקניית דירה</li>
  <li>בנקודה זו יבדקו כמה רווחים נצברו עבור כל סוג הפקדה
    <ul>
      <li>רווחים שמקורם בהפקדות שעד התקרה - פטורים ממס רווח הון</li>
      <li>רווחים שמקורם בהפקדות שמעל התקרה - ימוסו במס רווח הון כמו כל השקעה אחרת</li>
    </ul>
  </li>
</ul>

<p>על כן, בדו”חות השנתיים של קרנות ההשתלמות יהיו עמודות נפרדות המציגות את החסכון והרווח “עד לתקרה” ואת אלו ש”מעל התקרה”. זאת משום שכל סכום צריך להיות צבוע בנפרד כדי שהמדינה תדע מה זכאי להטבת מס ומה לא.</p>

<p>ולכן, הפקדה לקרן השתלמות על פי שכר שחוצה את תקרת המיסוי (מעל 15,712 ש”ח בחודש) היא <strong>הטבה סוציאלית</strong> מהמעסיק, אך <strong>לא הטבת מיסוי</strong> מהמדינה. אנחנו גם נשלם מס הכנסה על ההטבה וגם לא נהנה מהטבת רווח הון במועד פתיחת הקרן.</p>

<p>זו גם אחת מהסיבות שחלק מהעובדים לא מעוניינים בהפקדה לקרן השתלמות מעל לתקרת השכר. המשמעות היא שהמעסיק מפריש עבורנו 7.5% מהשכר (עליהם נשלם מס) לקופת חסכון שלא מאפשרת לנו גמישות עם הכסף, ושמכריחה אותנו לחכות X שנים עד שנקבל את הכסף חזרה. יכול להיות שעובדים היו מעדיפים להשקיע בעצמם את הסכום היות והוא גם ככה לא זכאי להטבת מס.</p>

<p>בתקופה האחרונה חלק מהחברות הבינו את זה, עדיין יחסית נדיר בשוק, ומאפשרות לעובדים לבחור האם ברצונם לקבל את ה-7.5% שמעל תקרת המס ישר בנטו או שיופקדו “כרגיל” בקרן ההשתלמות. פיצול זה של הפקדת המעסיק תואם לרוח ההטבה: סוציאלית (מהמעסיק) אך לא הטבת מיסוי מהמדינה. מי יתן וחברות נוספות יאפשרו לעובדים את הבחירה הנ”ל.</p>

<h2 id="הגבלות-על-קרנות-השתלמות">הגבלות על קרנות השתלמות</h2>
<p>עד לפה סקרנו את את התיאוריה של קרנות ההשתלמות ואת המשמעות שלהן מבחינת תלוש השכר ומבחינת מיסוי. עכשיו הגיעו הגבלות המחוקק אשר לרובן טרם מצאתי הסבר והן בעיקר גורמות לשכירים לאבד כל תקווה במעקב אחרי כמה קרנות השתלמות יש להם ואיפה הן נמצאות.</p>

<h3 id="ריבוי-הפקדות-לאותה-קרן-השתלמות">ריבוי הפקדות לאותה קרן השתלמות</h3>
<p><strong>לא ניתן להפקיד לאותה קרן השתלמות כספים מ-2 מקומות עבודה שונים</strong>. כלומר, עבור עובד המועסק בו-זמנית ב-2 מקומות עבודה המפרישים כספים לקרן השתלמות יפתחו 2 קרנות השתלמות שונות (באותה החברה או בחברות שונות, לשיקול העובד).</p>

<p>אבל, זה גם אומר שבמועד ההצטרפות למקום עבודה חדש ברירת המחדל תהיה שתפתח עבורנו קרן השתלמות חדשה, גם אם בכל רגע נתון עבדנו רק אצל מעסיק אחד. יתרה מכך, סוכן הפנסיה וגם קרנות ההשתלמות עצמן ממש יסבירו שזה “בלתי אפשרי להמשיך להפקיד לקרן הקיימת”.חלק זה של ההגבלה לא מובן לי כלל והוא גורם לכך ש<strong>כל מעבר עבודה מוביל ליצירת קרן השתלמות חדשה</strong>.</p>

<p><strong>הערה:</strong> אם מתעקשים מספיק, לפעמים אפשר לשכנע קרנות השתלמות שתפתחו אצלם את קרן ההשתלמות החדשה שלכם רק אם הם יסכימו גם להעביר אליה (מיזוג) את הקרן שכבר יש לכם אצל חברה אחרת. זה לא עובד באותה חברה (לצערי) אבל זה עבד לי כבר פעמיים במעבר בין חברות קרנות השתלמות.</p>

<h3 id="ותק-קרן-ההשתלמות-ושרשור-קרנות">ותק קרן ההשתלמות ושרשור קרנות</h3>
<ul>
  <li>ותק קרן ההשתלמות משוייך אליה, ובמידה והיא הועברה בין חברות הוא יעבור איתה</li>
  <li>ניתן למשוך כספים מקרן השתלמות חדשה על סמך ותק של קרן השתלמות ישנה שלא בוצעה בה משיכה - <a href="https://www.prisha.co.il/Article/%D7%94%D7%97%D7%9C%D7%AA-%D7%95%D7%AA%D7%A7-%D7%A7%D7%A8%D7%9F-%D7%94%D7%A9%D7%AA%D7%9C%D7%9E%D7%95%D7%AA">החלת ותק</a> או “שרשור קרנות”</li>
</ul>

<p>ניתן לפתוח עד 2 קרנות השתלמות על ידי החלת ותק - אחת ותיקה ואחת ללא ותק, אין שרשור אינסופי. זו נקודה אפורה מבחינת החוק ושרשור של מספר רב של קרנות כן היה נהוג יותר בעבר. לצערנו נראה שכיום קרנות ההשתלמות מקפידות כי הפתיחה תהיה של עד 2 קרנות (ותיקה וצעירה). בנוסף, אם מתבצעת משיכה חלקית, היא צריכה לרוקן את הקרן הצעירה לפני שתתחיל משיכה מהקרן הותיקה.</p>

<p>מסיבה שלא ברורה לי וכנראה נובעת מהתפלפלות חוקית כלשהיא, <strong>חברות קרנות ההשתלמות לא יאפשרו החלת ותק של קרנות במידה וישנה <a href="https://pensuni.com/?p=2916#strong-%D7%9E%D7%A9%D7%99%D7%9B%D7%AA-%D7%9B%D7%A1%D7%A4%D7%99%D7%9D-%D7%9E%D7%A7%D7%A8%D7%9F-%D7%94%D7%A9%D7%AA%D7%9C%D7%9E%D7%95%D7%AA-%D7%9C%D7%A4%D7%A0%D7%99-%D7%A9%D7%97%D7%9C%D7%A4%D7%95-6-%D7%A9%D7%A0%D7%99%D7%9D-%D7%91%D7%A4%D7%98%D7%95%D7%A8-%D7%9E%D7%9E%D7%A1-strong">חפיפת הפקדה</a> בין הקרנות</strong>. כלומר, אם סיימתם עבודה אצל מעסיק א’ 
בשבוע הראשון של פברואר 2022 ועוד באותו חודש התחלתם לעבוד אצל מעסיק ב’, הרי שעבור חודש פברואר 2022 יתבצעו 2 הפקדות שונות לשתי קרנות השתלמות שונות. במצב זה, קרנות ההשתלמות יכולות לסרב להחיל את הותק של הקרן ממעסיק א’ יחד עם פתיחת הקרן ממעסיק ב’, היות והייתה חפיפת הפקדות, אפילו אם אנחנו לא עבדנו אצל שני מעסיקים בו זמנית.</p>

<p>ההגבלה הנ”ל מאוד לא מוכרת בציבור וגוררת סיבוכים במעבר “מהיר מדי” בין מקומות עבודה, במקרים של עבודה במספר מעסיקים במקביל, או אפילו במידה והגיעה הפקדה מאוחרת של בונוס שנתי ממעסיק קודם כאשר הבונוס נספר לתנאים סוציאליים (מעסיק נדיב, אבל גם בזה נתקלתי). <strong>אין לי שמץ של מושג מה מקור ההגבלה הרגולטורית הזו, ומה היא נועדה לשרת</strong>. בבואכם לתכנן איך תראה פתיחת קרנות ההשתלמות, חשוב מאוד לקחת בחשבון את ההגבלה (המיותרת) הזו.</p>

<p><strong>טיפ טוב לחיים:</strong> במעבר מקומות עבודה, אל תעבדו באותו חודש קלנדרי בשני מעסיקים שונים. נקודה זו יכולה להיות בעייתית גם בתקרת הפקדה לפנסיה למשל ולכן באופן כללי רצוי להימנע ממקרה קצה זה.</p>

<h2 id="רגולציה-על-קרנות-השתלמות">רגולציה על קרנות השתלמות</h2>
<p>על פניו, ראינו מספר חריג של עיוותי חקיקה (שלא התקיימו בתנאים סוציאלים אחרים):</p>
<ul>
  <li>איסור על הפקדת ריבוי מעסיקים לאותה קרן בו-זמנית - יחסית הגיוני, אם כי עדיין לא מובן</li>
  <li>איסור על הפקדת ריבוי מעסיקים לאותה קרן גם בתקופות שונות - בכלל לא הגיוני ומוביל לפתיחה של קרן בכל מעבר מקום עבודה, בכל עדכון רישום למס של מקום עבודה (רכישת חברה) וכו’</li>
  <li>איסור על החלת ותק של קרן במידה וישנה חפיפת תאריכים בין שתי הקרנות - פה הרמתי ידיים</li>
</ul>

<p>אבל, אם נזכר, קרן השתלמות היא תנאי חריג היות והיא גם היחידה עבורה תקרת המיסוי אינה מתעדכנת בכל שנת מס (אין הצמדה למדד בכלל). ואכן, בכל שנה <a href="https://www.calcalist.co.il/local/articles/0,7340,L-3763951,00.html">יודלפו כותרות</a> כי באוצר החליטו להרע את התנאים בקרן ההשתלמות או אפילו לבטל כליל את הטבת המס בקרן. לרוב זו “עז” למשא ומתן, אבל היא חוזרת כמעט בכל שנה.</p>

<p>בהינתן עוינות זו מצד משרד האוצר, קשה לי להאמין שהמחוקק יוכל לטפל בעיוותי החקיקה הקיימים כיום, ואולי רצוי שלא להפנות זרקור לאיזור זה מחשש שתשומת הלב תוביל ליותר נזק מתועלת.</p>

<h2 id="סיכום">סיכום</h2>
<p>לכל צורך מעשי, קרן השתלמות היא אפיק חסכון לטווח בינוני (לפחות 6 שנים) בו המדינה נותנת לנו הטבת מיסוי בדמות פטור מרווח הון על הפקדות מתחת לתקרה (שכר של 15,712 ש”ח). מדובר בזכות ולא בחובה חוקית, והפקדת המעסיק לקרן ההשתלמות משתנה מאוד בין מעסיק למעסיק ובין סקטורים שונים במשק. היחס בין הפקדת העובד (2.5%) להפקדת המעסיק (7.5%) הוא הנדיב ביותר בין התנאים הסוציאליים וסה”כ מדובר בכלי חסכון לא רע בכלל.</p>

<p>הכלי מגיע יחד עם לא מעט הגבלות ורצוי להתעדכן בהן מדי פעם לפני שמתכננים את משיכת הכספים מהקרן.</p>

<ul>
  <li>לפוסט הבא בסדרה: <a href="../סיכום_תלוש_השכר">תלוש השכר, עד לאגורה האחרונה</a>.</li>
  <li>לפוסט הקודם בסדרה: <a href="../פיצויי-הפיטורים-והמיסוי-הכפול">פיצויי הפיטורים והמיסוי הכפול</a>.</li>
</ul>]]></content><author><name></name></author><category term="payslip" /><summary type="html"><![CDATA[הסבר על קרן ההשתלמות והגורם לזה שלרובנו כבר קשה לעקוב אחרי כל הקרנות שצברנו במעסיקים השונים]]></summary></entry><entry><title type="html">פיצויי הפיטורים והמיסוי הכפול</title><link href="http://localhost:4000/post/%D7%A4%D7%99%D7%A6%D7%95%D7%99%D7%99-%D7%94%D7%A4%D7%99%D7%98%D7%95%D7%A8%D7%99%D7%9D-%D7%95%D7%94%D7%9E%D7%99%D7%A1%D7%95%D7%99-%D7%94%D7%9B%D7%A4%D7%95%D7%9C/" rel="alternate" type="text/html" title="פיצויי הפיטורים והמיסוי הכפול" /><published>2023-02-12T19:30:00+02:00</published><updated>2023-02-12T19:30:00+02:00</updated><id>http://localhost:4000/post/%D7%A4%D7%99%D7%A6%D7%95%D7%99%D7%99-%D7%94%D7%A4%D7%99%D7%98%D7%95%D7%A8%D7%99%D7%9D-%D7%95%D7%94%D7%9E%D7%99%D7%A1%D7%95%D7%99-%D7%94%D7%9B%D7%A4%D7%95%D7%9C</id><content type="html" xml:base="http://localhost:4000/post/%D7%A4%D7%99%D7%A6%D7%95%D7%99%D7%99-%D7%94%D7%A4%D7%99%D7%98%D7%95%D7%A8%D7%99%D7%9D-%D7%95%D7%94%D7%9E%D7%99%D7%A1%D7%95%D7%99-%D7%94%D7%9B%D7%A4%D7%95%D7%9C/"><![CDATA[<p><strong>תאריך פרסום:</strong> 12/02/2023</p>

<p>הפעם נסקור את אחת הנקודות העמומות יותר בתלוש השכר שלנו: פיצויי הפיטורים. למרות שמם המבלבל, כספים אלו כבר מזמן לא באמת נועדו עבור פיצויי הפיטורים של עובד שהעסקתו הסתיימה ובמקום זאת הם מהווים מרכיב לא מבוטל מכספי החסכון הפנסיוני שלנו. אם זה לא מספיק, <a href="https://www.kolzchut.org.il/he/%D7%A4%D7%99%D7%A6%D7%95%D7%99%D7%99_%D7%A4%D7%99%D7%98%D7%95%D7%A8%D7%99%D7%9D_%D7%9C%D7%A2%D7%95%D7%91%D7%93_%D7%A9%D7%94%D7%AA%D7%A4%D7%98%D7%A8">המדינה ממש ממליצה</a> לעובדים ש<strong>לא למשוך</strong> כספים אלו בהחלפת מקומות עבודה, היות והדבר יפגע בצורה משמעותית בחסכון הפנסיוני שלהם.</p>

<h2 id="פיצויי-פיטורים---צו-ההרחבה-של-שנת-2008">פיצויי פיטורים - צו ההרחבה של שנת 2008</h2>
<p>בשנת 2008 עבר <a href="https://www.kolzchut.org.il/he/%D7%A6%D7%95_%D7%94%D7%A8%D7%97%D7%91%D7%94_%D7%9C%D7%91%D7%99%D7%98%D7%95%D7%97_%D7%A4%D7%A0%D7%A1%D7%99%D7%95%D7%A0%D7%99_%D7%9E%D7%A7%D7%99%D7%A3_%D7%91%D7%9E%D7%A9%D7%A7">צו ההרחבה לביטוח פנסיוני מקיף במשק</a> אותו הזכרנו ב<a href="../על-פנסיה-וזיכוי-המס-החבוי">פוסט שעסק בתשלומים לפנסיה</a>. צו זה קבע לראשונה זכאות של כלל העובדים השכירים במשק לפנסיה והוא מחייב את המעסיקים להפריש כספי פנסיה לעובדים. בנוסף, <strong>המעסיק גם מחויב להפריש סכומים מסוימים לקרן פיצויי פיטורים של העובד</strong>. כלומר, החל משנת 2008 המעסיק מחוייב להפקיד כל חודש כסף בקרן פיצויי פיטורים עבור העובד, עוד לפני שהעובד סיים את העסקתו.</p>

<p>נכון לשנת 2023, המעסיק מחוייב להפקיד לקרן פיצויי הפיטורים 6% מ”שכרו הקובע” של העובד (מינימום בין שכר העובד והשכר הממוצע במשק) בכל חודש. מספר זה השתנה לאורך השנים, ופירוט מלא ניתן למצוא ב<a href="https://www.kolzchut.org.il/he/%D7%97%D7%95%D7%91%D7%AA_%D7%91%D7%99%D7%98%D7%95%D7%97_%D7%A4%D7%A0%D7%A1%D7%99%D7%95%D7%A0%D7%99_%D7%9C%D7%A2%D7%95%D7%91%D7%93%D7%99%D7%9D#.D7.A9.D7.99.D7.A2.D7.95.D7.A8.D7.99_.D7.94.D7.94.D7.A4.D7.A8.D7.A9.D7.95.D7.AA_.D7.9E.D7.A9.D7.9B.D7.A8_.D7.94.D7.A2.D7.95.D7.91.D7.93">עמוד הבא.</a></p>

<p>יחד עם זאת, כפי שהזכרנו בהסבר על <a href="../חוק-הנטו-הקבוע">חוק הנטו הקבוע</a>, זכאותו של העובד לפיצויים היא בשיעור של 8.33% (⅓8 אחוזים), שהם למעשה משכורת על כל שנת עבודה. אז איך מגשרים על הפער בין שני המספרים?</p>
<ul>
  <li>אם המעסיק הפריש את מלוא פיצויי הפיטורים לביטוח פנסיוני או קופת גמל (בהתאם לסעיף 14 לחוק פיצויי פיטורים), העובד <strong>אינו</strong> זכאי לפיצויי פיטורים</li>
  <li>אחרת, על המעסיק לשלם לעובד פיצויי פיטורים בשיעור שישלים את הפיצוי ל-⅓8 אחוזים</li>
</ul>

<h2 id="סעיף-14-לחוק-פיצויי-פיטורים">סעיף 14 לחוק פיצויי פיטורים</h2>
<p>אני מניח שחלקכם נתקלתם באזכור כלשהו ל<a href="https://www.kolzchut.org.il/he/%D7%A1%D7%A2%D7%99%D7%A3_14_%D7%9C%D7%97%D7%95%D7%A7_%D7%A4%D7%99%D7%A6%D7%95%D7%99%D7%99_%D7%A4%D7%99%D7%98%D7%95%D7%A8%D7%99%D7%9D">סעיף 14</a> כחלק מהחתימה שלכם על חוזה ההעסקה (לרוב כנספח לחוזה). אז מה בעצם אומר סעיף 14 לחוק פיצויי פיטורים?</p>
<ul>
  <li>סעיף 14 קובע שההפרשות החודשיות של המעסיק לקופת הפיצויים הם <strong>במקום</strong> פיצויי הפיטורים</li>
  <li>ההפרשות יהוו תחליף למלוא הסכום רק אם המעסיק יפריש מדי חודש לקופת הפיצויים 8.33% משכר העובד</li>
  <li>אם המעסיק הפריש פחות, עליו לשלם לעובד השלמת פיצויי פיטורים בסיום יחסי העבודה</li>
</ul>

<p>בהרבה מובנים, סעיף 14 למעשה מבטל את העקרון של פיצויי פיטורים בסיום ההעסקה והוא כולל יתרונות וחסרונות לעובדים.</p>

<h3 id="יתרונות">יתרונות</h3>
<ul>
  <li>העובד מקבל בפועל את פיצויי פיטורים גם אם אינו זכאי לפיצויי פיטורים - עובד שהתפטר או שלא השלים שנת עבודה מלאה אצל המעסיק</li>
  <li>כספי הפיצויים מופקדים כל חודש לחסכון פנסיוני ומתחילים לצבור תשואה החל מהחודש הראשון שלנו אצל המעסיק, במקום שנקבל אותם רק בתום ההעסקה - בתקווה, מדובר על תשואה על פני שנים</li>
  <li>אם חלילה קורה משהו למעסיק, פשיטת רגל למשל, חלק מכספי הפיצויים כבר אצלנו ולא ירדו לטימיון</li>
</ul>

<h3 id="חסרונות">חסרונות</h3>
<ul>
  <li>הפרשה לקרן הפיצויים נעשית לפי השכר הנוכחי שלנו, ולא על פי המשכורת האחרונה אצל המעסיק כפי שנעשה קודם לכן (הסעיף פוטר את המעסיק מהשלמת פיצויים רטרואקטיביים בגין תוספות שכר שהיו במהלך תקופת העבודה)</li>
  <li>ישנן מגבלות על משיכת כספי הפיצויים מתוך הקופה</li>
  <li>החסכון הפנסיוני שלנו מבוסס על זה שלא נמשוך את כספי הפיצויים ולכן לכל צורך מעשי זה כסף שכלל אינו מיועד למטרה על שמה הוא קרוי</li>
</ul>

<p>רק להמחשה, כספי הפיצויים של 8.33% מתוך חסכון פנסיוני כולל של 6% + 6.5% + 8.33% = 20.83% הם <strong>כ-40%</strong> מהפנסיה שלנו. במובנים מסויים, המדינה סופרת את הכסף הזה פעמיים (double spending):</p>
<ul>
  <li>העובד זכאי לכספי פיצויי פיטורים</li>
  <li>לעובד תהיה פנסיה בשיעור של X אחוזים מהשכר</li>
</ul>

<p>אנחנו יכולים לקבל רק אחד מהשניים ואם נבחר בפיצויי הפיטורים אזי הקטנו משמעותית את החסכון הפנסיוני שלנו.</p>

<h2 id="הגבלות-על-משיכת-פיצויי-הפיטורים">הגבלות על משיכת פיצויי הפיטורים</h2>
<p>בסיום תקופת העסקתו של העובד, עליו למלא <a href="https://www.gov.il/BlobFolder/service/itc161a/he/Service_Pages_Income_tax_itc161aNew.pdf">טופס 161א - הודעת עובד עקב פרישה מעבודה</a> בו תצויין החלטתו של העובד בנוגע לכספים:</p>
<ul>
  <li>משיכת הכפסים במזומן</li>
  <li>יעוד ל<a href="https://www.kolzchut.org.il/he/%D7%A8%D7%A6%D7%A3_%D7%A4%D7%99%D7%A6%D7%95%D7%99%D7%99%D7%9D_(%D7%99%D7%A2%D7%95%D7%93_%D7%9B%D7%A1%D7%A4%D7%99_%D7%A4%D7%99%D7%A6%D7%95%D7%99%D7%99_%D7%94%D7%A4%D7%99%D7%98%D7%95%D7%A8%D7%99%D7%9D_%D7%9C%D7%AA%D7%A9%D7%9C%D7%95%D7%9D_%D7%A4%D7%99%D7%A6%D7%95%D7%99%D7%99%D7%9D_%D7%91%D7%A2%D7%AA%D7%99%D7%93)">רצף פיצויים</a></li>
  <li>יעוד ל<a href="https://www.kolzchut.org.il/he/%D7%A8%D7%A6%D7%A3_%D7%A7%D7%A6%D7%91%D7%94_(%D7%99%D7%A2%D7%95%D7%93_%D7%9B%D7%A1%D7%A4%D7%99_%D7%A4%D7%99%D7%A6%D7%95%D7%99%D7%99_%D7%94%D7%A4%D7%99%D7%98%D7%95%D7%A8%D7%99%D7%9D_%D7%9C%D7%9E%D7%98%D7%A8%D7%AA_%D7%A7%D7%A6%D7%91%D7%AA_%D7%A4%D7%A0%D7%A1%D7%99%D7%94_%D7%97%D7%95%D7%93%D7%A9%D7%99%D7%AA)">רצף קצבה</a> (ברירת המחדל)</li>
  <li>שילוב כלשהו של האפשרויות</li>
</ul>

<p>מצידו, המעסיק ימלא <a href="https://www.gov.il/BlobFolder/service/itc-161/he/itc161New.pdf">טופס 161 - הודעת מעסיק על פרישה מעבודה של עובד</a> שיתמקד בפרטים אודות תקופת ההעסקה, השכר הקובע לחישוב הפיצויים וכו’. פירוט מלא של טופס הטיולים שהעובד נדרש לעשות עם הטפסים השונים מול מס הכנסה וקופות הפנסיה מפורט בהרחבה במדריך מאתר <a href="https://www.kolzchut.org.il/he/%D7%9E%D7%A9%D7%99%D7%9B%D7%AA_%D7%9B%D7%A1%D7%A4%D7%99_%D7%A4%D7%99%D7%A6%D7%95%D7%99%D7%99_%D7%A4%D7%99%D7%98%D7%95%D7%A8%D7%99%D7%9D_%D7%9E%D7%A7%D7%95%D7%A4%D7%AA_%D7%92%D7%9E%D7%9C_%D7%90%D7%95_%D7%9E%D7%94%D7%91%D7%99%D7%98%D7%95%D7%97_%D7%94%D7%A4%D7%A0%D7%A1%D7%99%D7%95%D7%A0%D7%99">כל זכות</a>.</p>

<p>הנקודה החשובה מבחינתנו (מעבר לערימת הטפסים שאף אחד לא מתמצא בהם) היא ה<a href="https://www.kolzchut.org.il/he/%D7%A4%D7%98%D7%95%D7%A8_%D7%9E%D7%9E%D7%A1_%D7%94%D7%9B%D7%A0%D7%A1%D7%94_%D7%A2%D7%9C_%D7%A4%D7%99%D7%A6%D7%95%D7%99%D7%99_%D7%A4%D7%99%D7%98%D7%95%D7%A8%D7%99%D7%9D">מיסוי על משיכת כספי הפיצויים</a>. המיסוי עצמו מורכב משום שכל החלטה תשפיע על המיסוי של אותם הכספים כאשר הם יועברו כקצבת פנסיה (רצף פיצויים, רצף קצבה וכו’). בפשטות, עובדים זכאים למשוך את הכסף ללא מיסוי עד לסכום של המינימום מבין משכורת חודש ו-13,310 ש”ח לכל שנת עבודה, כאשר ניתן לבקש להרחיב ל-1.5 משכורות לשנת עבודה במידה והשכר החודשי נמוך מ-13,310 ש”ח.</p>

<p>כלומר, עובד שמשכורתו מעל 13,310 ש”ח לחודש, <strong>ישלם מס הכנסה</strong> על משיכת כספי הפיצויים שלו שעברו את התקרה הנ”ל.</p>

<h2 id="תקרת-מיסוי-על-הפקדה">תקרת מיסוי על הפקדה</h2>
<p>בשנת 2017 הוגדרה תקרת מיסוי נוספת (<a href="https://www.haimasher.com/%D7%94%D7%A4%D7%A7%D7%93%D7%95%D7%AA-%D7%9E%D7%A2%D7%A1%D7%99%D7%A7-%D7%A4%D7%99%D7%A6%D7%95%D7%99%D7%99-%D7%A4%D7%99%D7%98%D7%95%D7%A8%D7%99%D7%9D-%D7%9E%D7%A9%D7%9B%D7%95%D7%A8%D7%95%D7%AA-%D7%92%D7%91%D7%95%D7%94%D7%95%D7%AA-%D7%A9%D7%A0%D7%AA-2017-%D7%9E%D7%A1-%D7%94%D7%9B%D7%A0%D7%A1%D7%94">הפקדות מעסיק לפיצויי פיטורים על משכורות גבוהות</a>) המגדירה כי עובד ישלם מס הכנסה על הפקדות המעסיק לקרן הפיצויים שעברו את התקרה שנקבעה בחוק. תקרה זו הוגדרה על ידי שר האוצר דאז משה כחלון ב<a href="https://www.nevo.co.il/law_html/Law01/255_001.htm#Seif4">תיקון 232 לפקודת מס הכנסה</a>. תיקון זה גרם לכך ש<strong>כל הפקדות המעסיק</strong> לתנאים סוציאליים (כלומר, הזכויות הסוציאליות שלנו) <strong>חייבות במס הכנסה</strong> החל מתקרה מסויימת.</p>

<p>נכון לשנת 2023 מדובר בתקרת הפקדה שנתית של 39,300 ש”ח בחודש. בהינתן שכספי פיצויים הם בעצם משכורת בשנה, אז המיסוי הוא למכניסי משכורת של מעל 39,300 ש”ח בחודש.</p>

<p>לדוגמא, שכירה המשתכרת 40,000 ש”ח בחודש תחוייב במס הכנסה גם עבור 700 * 8.33% = 58.31 ש”ח, שהם הפקדת המעסיק לקרן הפיצויים מעל התקרה החדשה בחוק.</p>

<p>בהינתן מדרגת מס הכנסה בטווחי שכר אלו (35% או 47%) ובהינתן שמדובר בהפרשת המעסיק הגדולה ביותר (8.33%), לתיקון חקיקה זה הייתה השפעה משמעותית על <a href="חוק-הנטו-הקבוע">חוק הנטו הקבוע</a>. מדובר על כ-3-4 אגורות נוספות של מיסוי על כל שקל העלאה בשכר, שיעור דומה להפרש בין חלק ממדרגות מס הכנסה. בגרף למטה ניתן לראות את השפעת תקרה זו על השורה התחתונה שלנו בתלוש השכר.</p>

<p><img style="display: block; margin: auto;" src="/assets/images/תקרת הפקדה לקרן פיצויים - 2023.png" alt="השפעת מיסוי כספי פיצויים על הנטו" title="השפעת מיסוי כספי פיצויים על הנטו" /></p>
<p style="text-align: center;">
איור 1: השפעת מיסוי כספי פיצויים על הנטו
</p>

<p>תיקון חקיקה זה גם הוביל לאנומליה:</p>
<ul>
  <li>שכיר ישלם מס הכנסה על כספי הפיצויים עוד טרם קבלתם</li>
  <li>שכירים משלמים מס הכנסה על כספי הפיצויים בעת משיכתם</li>
</ul>

<p>אז למעשה מדובר ב<strong>מיסוי כפול</strong> של אותם הכספים על ידי אותו גוף מס. לשם כך הוכנס תיקון נוסף בחוק שמגדיר כי כספים אלו, עבורם כבר שילמנו מס, יהיו פטורים ממס בבואנו לחשב את אירועי המס העתידיים של הכסף.</p>

<p>כלומר, מדובר על סיבוך מיותר של מערכת המיסוי, שדרש תיקון של מספר חוקים שונים ושל מערכות גביית המס, והכל כדי ששר האוצר יוכל לטעון ל”הורדת מיסים” בזמן שלמעשה הומצאה מדרגת מיסוי חדשה שלוקחת מאיתנו את הכסף היום במקום במועד הפרישה (הלוואה מהעתיד). מיותר לציין שצעד זה <a href="https://www.prisha.co.il/Article/%D7%9E%D7%A1-%D7%94%D7%A4%D7%A7%D7%93%D7%94-%D7%A4%D7%99%D7%A6%D7%95%D7%99%D7%99%D7%9D">לא הוביל לאהדה רבה</a> כלפי שר האוצר בקרב ציבור משתכרי המשכורות הגבוהות (מעניין למה).</p>

<h2 id="סיכום">סיכום</h2>
<p>החל משנת 2008, “כספי פיצויי הפיטורים” הם למעשה חלק אינטגרלי מהחסכון הפנסיוני שלנו והם מופקדים על ידי המעסיק מדי חודש בקופת פיצויים, לרוב אצל אותו גוף פנסיוני המשמש אותנו לפנסיה / ביטוח מנהלים. להפקדה זו ישנם יתרונות וחסרונות, אך בפועל במקום לקבל פיצויי פיטורים בשווי משכורת על כל שנת עבודה, אנחנו זכאים לפלוס-מינוס אותו הסכום רק שהוא הולך ישירות לחסכון הפנסיוני שלנו.</p>

<p>המדינה בתורה מניחה שכסף זה אכן יגיע לפנסיה שלנו ומזהירה אותנו שמשיכת הכסף בתום תקופת ההעסקה תקטין את הפנסיה שלנו בצורה משמעותית. על כן, “פיצויי פיטורים” הם בעיקר שם שנשאר מטעמי הרגל או מסורת.</p>

<p>בנוסף, כמו יתר הפרשות המעסיק, החל משנת 2017 גם לסעיף זה ישנה תקרה החל ממנה נחוייב במס הכנסה על הזכויות שהמעסיק נותן לנו על פי חוק. מיסוי חדש זה הוגדר על ידי שר האוצר כ”הורדת מיסים”.</p>

<ul>
  <li>לפוסט הבא בסדרה: <a href="../קרן-השתלמות">על קרן ההשתלמות והגבלות המחוקק</a>.</li>
  <li>לפוסט הקודם בסדרה: <a href="../על-פנסיה-וזיכוי-המס-החבוי">על פנסיה וזיכוי המס החבוי</a>.</li>
</ul>]]></content><author><name></name></author><category term="payslip" /><summary type="html"><![CDATA[על פיצויי הפיטורים שנהפכו לחלק ראשי מהפנסיה שלנו והסיבוב שעשה האוצר במיסוי הכפול שלהם]]></summary></entry><entry><title type="html">על פנסיה וזיכוי המס החבוי</title><link href="http://localhost:4000/post/%D7%A2%D7%9C-%D7%A4%D7%A0%D7%A1%D7%99%D7%94-%D7%95%D7%96%D7%99%D7%9B%D7%95%D7%99-%D7%94%D7%9E%D7%A1-%D7%94%D7%97%D7%91%D7%95%D7%99/" rel="alternate" type="text/html" title="על פנסיה וזיכוי המס החבוי" /><published>2023-02-05T19:30:00+02:00</published><updated>2023-02-05T19:30:00+02:00</updated><id>http://localhost:4000/post/%D7%A2%D7%9C-%D7%A4%D7%A0%D7%A1%D7%99%D7%94-%D7%95%D7%96%D7%99%D7%9B%D7%95%D7%99-%D7%94%D7%9E%D7%A1-%D7%94%D7%97%D7%91%D7%95%D7%99</id><content type="html" xml:base="http://localhost:4000/post/%D7%A2%D7%9C-%D7%A4%D7%A0%D7%A1%D7%99%D7%94-%D7%95%D7%96%D7%99%D7%9B%D7%95%D7%99-%D7%94%D7%9E%D7%A1-%D7%94%D7%97%D7%91%D7%95%D7%99/"><![CDATA[<p><strong>תאריך פרסום:</strong> 05/02/2023</p>

<p>על פניו, הפוסט הנוכחי היה אמור להיות אחד הקצרים. התנאי הסוציאלי המפורסם מכולם הוא חובת המעסיק להפריש כסף לקרן הפנסיה שלנו. הפנסיה עצמה נועדה להבטיח שביום מן הימים נוכל להגיע לגיל פרישה (“נצא לפנסיה”) ובזמן הפרישה ההכנסה שלנו תהיה קצבה שנקבל מקרן הפנסיה. זמן טוב להוסיף את ההערה המתבקשת: אני לא סוכן פנסיוני ובשום פנים ואופן אין לראות באמור פה ייעוץ כזה או אחר אודות מוצרי הפנסיה השונים.</p>

<h2 id="חסכון-לפנסיה">חסכון לפנסיה</h2>
<p>נכון לשנת 2023, הפרשה לפנסיה היא חובה על פי חוק, כאשר הסכומים המוכרים לציבור הם:</p>
<ul>
  <li>הפרשה עצמית - 6% מהשכר</li>
  <li>הפרשת מעסיק - 6.5% מהשכר</li>
  <li>הפרשה לקרן פיצויים - 8.33% מהשכר*</li>
</ul>

<p><strong>הערה - עובדי מדינה:</strong> נהוג שהסכומים המדוברים עבור עובדי מדינה הינם מעט גבוהים יותר (7% הפרשה עצמית, 7.5% הפרשת מעסיק וכו’) ועל כך ניתן לקרוא עוד ב<a href="https://www.kolzchut.org.il/he/%D7%94%D7%A1%D7%93%D7%A8_%D7%9E%D7%99%D7%98%D7%99%D7%91_%D7%91%D7%91%D7%99%D7%98%D7%95%D7%97_%D7%A4%D7%A0%D7%A1%D7%99%D7%95%D7%A0%D7%99">הרחבה אודות הסדר מיטיב בפנסיה</a>. לשם הפשטות, בהמשך הפוסט נתעלם ממקרה קצה וזה ונשתמש בסכומי הבסיס שתוארו מעלה.</p>

<p><strong>הערה - קרן פיצויים:</strong> על קרן הפיצויים נדון ב<a href="../פיצויי-הפיטורים-והמיסוי-הכפול">פוסט עתידי</a>, בנתיים נניח כי ההפרשה היא אכן 8.33%.</p>

<h2 id="פנסיה-מקיפה-וביטוח-מנהלים">פנסיה מקיפה וביטוח מנהלים</h2>
<p>מצידה, המדינה התחייבה לעזור לנו לחסוך בקרן הפנסיה בהסדר שפעם נקרא “אג”ח מיועדות” (ערד) והתחלף בסוף שנת 2022 בהסדר חלופי אחר. מה שחשוב הוא שהמדינה גם החליטה שאין סיבה שהיא תעזור לחסכון של אנשים בלי קשר לשכר שלהם ולכן נקבעה תקרת שכר לפנסיה. מעבר לתקרת שכר זו, ישנם מוצרים פנסיוניים נוספים (פנסיה משלימה, ביטוח מנהלים, קופת גמל וכו’) להם המדינה לא מסייעת להשגת תשואה עודפת.</p>

<p>הנוסחא לחישוב תקרת השכר לפנסיה נקבעה כך: השכר עבורו <strong>סכום</strong> ההפקדות (6% + 6.5% + 8.33% = 20.83%) מגיע ל-20.5% מ<strong>פעמיים</strong> השכר הממוצע במשק. זה ממש הניסוח בחוק, “20.5% מפעמיים השכר הממוצע” במקום חס וחלילה “41% מהשכר הממוצע”. בכל מקרה, בשנת 2023 מדובר על שכר של 23,364 ש”ח בחודש. כפי שהזכרנו ב<a href="../מס-הכנסה-ממאדים-וביטוח-לאומי-מנוגה">פוסט הקודם</a>, זהו מקרה נוסף להשפעת השכר הממוצע במשק על תלוש השכר שלנו.</p>

<h2 id="תקרה-למס-הכנסה">תקרה למס הכנסה</h2>
<p>כמו כל תנאי סוציאלי, גם כאן המדינה החליטה שישנה תקרה החל ממנה הפרשת המעסיק לקרן הפנסיה תחשב להכנסה נוספת מבחינת מס הכנסה. הפעם הנוסחא פשוטה יותר וקל להתייחס אליה בתור תקרת שכר של 250% מהשכר הממוצע במשק או 29,675 ש”ח נכון לשנת 2023. בפועל, מדובר על פטור ממס עד להפרשת מעסיק מקסימאלית (7.5%) עבור השכר הנ”ל, כלומר עד להפרשת מעסיק של כ-2,225 ש”ח בחודש.</p>

<p>לדוגמא, עובדת מדינה המשתכרת 30,000 בחודש תחוייב במס הכנסה גם עבור הפרשת המעסיק (7.5%) על השכר שמעל התקרה (325 ש”ח): 325 * 7.5% = 24.375 ש”ח.</p>

<p><strong>הערה על א.כ.ע:</strong> התקרה כוללת את הפרשת המעסיק לפנסיה + אובדן כושר עבודה (א.כ.ע). פרט זה לרוב יותר רלבנטי בביטוחי מנהלים משום שבהם מתייחסים בנפרד להפרשה למוצר הפנסיוני וההפרשה לביטוח אובדן כושר עבודה. פרט זה גם גורם לכך שבתלושים המונפקים באמצעות חילן ישנם 2 סעיפים:</p>
<ul>
  <li>סעיף 1498 - “קצבה מעל תקרה” - עלות למס של הפרשה לקצבה (פנסיה)</li>
  <li>סעיף 1499 - “שווי אכ”ע” - עלות למס של הפרשה לא.כ.ע</li>
</ul>

<p>סעיפים אלו הם <strong>היחידים</strong> בהם אני מודע להבדל בין טבלאות חישוב תלוש השכר שפרסמתי והתלוש של מערכת חילן. בעוד שאנחנו מסכימים על הסכום (שזה מה שחשוב) אנחנו לא מסכימים על החלוקה לסעיפים, ואני אשאיר לקורא המתמיד להבין מה ההבדל ולהחליט באיזו גישה הוא תומך.</p>

<h2 id="זיכוי-המס-החבוי-בהפרשה-לפנסיה">זיכוי המס החבוי בהפרשה לפנסיה</h2>
<p>אוקיי, אז הבנו שישנה הפרשה לפנסיה ושישנה תקרה אחת למעבר בין פנסיה מקיפה למוצר פנסיוני שני (פנסיה משלימה, ביטוח מנהלים וכו’) ותקרה נוספת החל ממנה נשלם מס הכנסה על הפרשת המעסיק למוצר הפנסיוני שבחרנו. על פניו סיימנו, לא? אז מסתבר שישנה נקודה נוספת שאולי הייתה מוכרת לדורות הקודמים, אבל יחסית לא מוכרת לדור הצעיר יותר.</p>

<p>אם נחזור לרגע ל<a href="../מדרגות-מס-הכנסה">חישוב מדרגות מס הכנסה</a>, נזכר ששכיר שמרוויח שכר מינימום ידרש לשלם 1.25 ש”ח למס הכנסה היות ומס משלמים מהשקל הראשון ומדרגת המס הנמוכה + נקודות זיכוי ממס הכנסה יובילו לשארית כלשהי לתשלום. אבל כאמור ישנו זיכוי נוסף כלשהו שפוטר אותנו מהתשלום הזה. הזיכוי המדובר הוא <a href="https://www.kolzchut.org.il/he/%D7%96%D7%99%D7%9B%D7%95%D7%99_%D7%9E%D7%9E%D7%A1_%D7%94%D7%9B%D7%A0%D7%A1%D7%94_%D7%91%D7%92%D7%99%D7%9F_%D7%94%D7%A4%D7%A8%D7%A9%D7%95%D7%AA_%D7%9C%D7%91%D7%99%D7%98%D7%95%D7%97_%D7%A4%D7%A0%D7%A1%D7%99%D7%95%D7%A0%D7%99">זיכוי בגין הפרשת עצמית לקרן הפנסיה</a>.</p>

<p>המדינה החליטה לעודד שכירים (ועצמאים) להפריש לקרן הפנסיה ולכן אנחנו זכאים ל-35% החזר מס על ההפרשה העצמית שלנו לפנסיה. גם כאן ישנה תקרה ובשנת 2023 מדובר על תקרת שכר של 9,400 ש”ח בחודש (לפי הפרשה עצמית מורחבת של 7%). אם נתרגם את זה למספרים, אז בשכר של 8,000 ש”ח בחודש, נפריש 8000 * 6% = 480 ש”ח לקרן הפנסיה שלנו כל חודש. באה המדינה ואומרת, כל הכבוד לכם על החסכון לפנסיה, קבלו ממני זיכוי מס הכנסה בשווי 35% * 480 = 168 ש”ח. מגניב.</p>

<p>נכון לשנת 2023 מדובר על זיכוי מקסימאלי של 230.30 ש”ח, כמעט כמו נקודת זיכוי למס (235 ש”ח).</p>

<h2 id="עידוד-הפרשה-עצמית-לפנסיה">עידוד הפרשה עצמית לפנסיה</h2>
<p>כשבאתי לכתוב את הפוסט הזה ניסיתי להבין מה היתרון בלעודד שכירים לחסוך לפנסיה כאשר מדובר בחובה על פי חוק. מה גם שרוב השכירים לא יודעים שהם מקבלים זיכוי מס הכנסה על ההפרשה (בחיים לא שמעתי את זה משום סוכן פנסיוני). לכן, מה המשמעות של עידוד אנשים לביצוע משהו כשהם גם חייבים לעשות זאת, וגם לא יודעים שמנסים לעודד אותם לעשות זאת? תעלומה. על פניו, אפשר היה להחליף את זה בשינוי מזערי במדרגות המס התחתונות וזהו, מערכת מס פשוטה יותר לכולנו.</p>

<p>ומסתבר, שמצב התנאים הסוציאליים במדינה הרבה פחות מתקדם ממה שחשבתי. חובת ההפרשה לפנסיה עבור שכירים הועברה בחקיקה רק בשנת 2008! גם כשהועברה, מדובר היה בסכומי הפקדה מזעריים של 0.833%, הרבה פחות מההפקדה העצמית של 6% שיש לנו היום. פירוט מלא אודות הסכומים לאורך השנים ניתן למצוא ב<a href="https://www.kolzchut.org.il/he/%D7%97%D7%95%D7%91%D7%AA_%D7%91%D7%99%D7%98%D7%95%D7%97_%D7%A4%D7%A0%D7%A1%D7%99%D7%95%D7%A0%D7%99_%D7%9C%D7%A2%D7%95%D7%91%D7%93%D7%99%D7%9D">עמוד מהאתר של כל זכות</a>.</p>

<p>אם זה לא מספיק, חובת ההפרשה לפנסיה נעשתה לפי “שכר קובע” אבל לאו דווקא לפי שכר העובד. הנוסחא ההתחלתית הייתה ה<strong>מינימום</strong> מבין שני תנאים (לא, זו לא טעות, מדובר על השכר ה<strong>נמוך</strong> מבין שני התנאים הבאים):</p>
<ul>
  <li>שכר העובד</li>
  <li>השכר הממוצע במשק</li>
</ul>

<p>כלומר, ההפרשה לפנסיה הייתה מתבצעת לפי השכר הממוצע במשק (11,870 ש”ח בשנת 2023) גם אם מדובר בעובד ששכרו 20,000 ש”ח בחודש.</p>

<p>בצורה עצובה למדי, לא מדובר על ה”היסטוריה הרחוקה של שנת 2008”. על פי חוק, אלו חובות המעסיק <strong>גם כיום</strong>. גם היום מעסיק יכול לשלם לפנסיה לפי השכר הנמוך מבין שכר העובד לשכר הממוצע במשק. הסיבה שהרבה שכירים לא רואים זאת היא שאם חוזה ההעסקה של העובד מציין שכר גבוה יותר לחישוב הפנסיה אזי חוזה ההעסקה הוא זה שיגבר. מסתבר שפנסיה על כל השכר היא נורמה בשוק או נורמת תנאים במקצועות מסויימים אבל כלל לא מדובר בחובה חוקית של המעסיק.</p>

<h2 id="סיכום">סיכום</h2>
<p>בהינתן שהיום ישנה חובה חוקית להפריש לפנסיה, מה שלא היה טרום שנת 2008, כנראה שאפשר להמיר את זיכוי המס על ההפרשה העצמית לפנסיה בדירוג מחדש של מדרגות מס ההכנסה. הזיכוי הקיים היום לא מעודד אותנו להפריש לפנסיה, אנחנו גם ככה מחוייבים לעשות זאת על פי חוק. מה גם שמדובר בלכל היותר 230.30 ש”ח בחודש של זיכוי ממס הכנסה, לא בדיוק סכום משנה חיים, בעוד שכל צעד לפישוט חישוב המיסוי במדינה יהיה צעד מבורך.</p>

<p>בהזדמנות זו, יכול להיות ששווה לשקול מחדש את חובת הפרשת המעסיק לפנסיה לפי הנמוך מבין שכר העובד והשכר הממוצע במשק. אני עדיין בשוק מזה שאלו חוקי העבודה ומעולם לא שמעתי (ומקווה שלא אשמע) על עובד שמרוויח מעל השכר הממוצע במשק והמעסיק אמר לו שהפנסיה שלו תחושב לפי השכר הממוצע “כי זה החוק”.</p>

<ul>
  <li>לפוסט הבא בסדרה: <a href="../פיצויי-הפיטורים-והמיסוי-הכפול">פיצויי הפיטורים והמיסוי הכפול</a>.</li>
  <li>לפוסט הקודם בסדרה: <a href="../מס-הכנסה-ממאדים-וביטוח-לאומי-מנוגה">ביטוח לאומי וביצת השכר</a>.</li>
</ul>]]></content><author><name></name></author><category term="payslip" /><summary type="html"><![CDATA[על הפרשת המעסיק לפנסיה, ההפרשה העצמית לפנסיה וזיכוי המס על ההפרשה, אפילו שכיום מדובר בחובת הפרשה גם ככה]]></summary></entry><entry><title type="html">ביטוח לאומי וביצת השכר</title><link href="http://localhost:4000/post/%D7%9E%D7%A1-%D7%94%D7%9B%D7%A0%D7%A1%D7%94-%D7%9E%D7%9E%D7%90%D7%93%D7%99%D7%9D-%D7%95%D7%91%D7%99%D7%98%D7%95%D7%97-%D7%9C%D7%90%D7%95%D7%9E%D7%99-%D7%9E%D7%A0%D7%95%D7%92%D7%94/" rel="alternate" type="text/html" title="ביטוח לאומי וביצת השכר" /><published>2023-01-29T19:30:00+02:00</published><updated>2023-01-29T19:30:00+02:00</updated><id>http://localhost:4000/post/%D7%9E%D7%A1-%D7%94%D7%9B%D7%A0%D7%A1%D7%94-%D7%9E%D7%9E%D7%90%D7%93%D7%99%D7%9D-%D7%95%D7%91%D7%99%D7%98%D7%95%D7%97-%D7%9C%D7%90%D7%95%D7%9E%D7%99-%D7%9E%D7%A0%D7%95%D7%92%D7%94</id><content type="html" xml:base="http://localhost:4000/post/%D7%9E%D7%A1-%D7%94%D7%9B%D7%A0%D7%A1%D7%94-%D7%9E%D7%9E%D7%90%D7%93%D7%99%D7%9D-%D7%95%D7%91%D7%99%D7%98%D7%95%D7%97-%D7%9C%D7%90%D7%95%D7%9E%D7%99-%D7%9E%D7%A0%D7%95%D7%92%D7%94/"><![CDATA[<p><strong>תאריך פרסום:</strong> 29/01/2023</p>

<p>אחרי שעברנו על <a href="../חוק-הנטו-הקבוע">חוק הנטו הקבוע</a> ו<a href="../מדרגות-מס-הכנסה">מדרגות מס ההכנסה</a>, אנחנו כבר יכולים להסתכל על גרף בסיסי המתאר כמה אגורות נטו נקבל על כל שקל ברוטו העלאה בשכר (נכון לשנת 2023):</p>

<p><img style="display: block; margin: auto;" src="/assets/images/ביצת ביטוח לאומי - שאלה - 2023.png" alt="גרף ברוטו לנטו, כולל בור לא מוסבר" title="גרף ברוטו לנטו, כולל בור לא מוסבר" /></p>
<p style="text-align: center;">
איור 1: גרף ברוטו לנטו, כולל בור לא מוסבר
</p>

<p>בעוד שבגרף יש כל מיני מדרגות קטנות המתארות זקיפות מס של הפרשות לתנאים סוציאליים (עליהן נרחיב בהמשך), הן בכלל לא משתוות ל”בור” שמופיע פתאום בגרף סביב מדרגת מס ההכנסה האחרונה. כדי להסביר את פשר בור השכר הנ”ל, הגיע הזמן להציג את האח החורג של מס הכנסה: <strong>ביטוח לאומי</strong>.</p>

<h2 id="ביטוח-לאומי">ביטוח לאומי</h2>
<p>כפי שלומד כל נער עובד בהגיעו לגיל 18, הדבר הראשון שמקטין לנו את שורת הרווח בתלוש השכר הוא בכלל ביטוח לאומי. יום אחד “נעלמים” כמה שקלים מכל משמרת עבודה ויחד איתן מגיע ההסבר “ביטוח לאומי”. את מס הכנסה נפגוש רק בשלב יותר מתקדם של החיים כשנתחיל לעבוד בעבודה “של גדולים”.</p>

<p>אז איך עובד המיסוי של ביטוח לאומי (עבור שכירים)? המיסוי כולל בסה”כ 2 מדרגות ואפשר לראות אותו בקלות בטבלה הנ”ל שנלקחה מ<a href="https://www.btl.gov.il/Insurance/Rates/Pages/%D7%9C%D7%A2%D7%95%D7%91%D7%93%D7%99%D7%9D%20%D7%A9%D7%9B%D7%99%D7%A8%D7%99%D7%9D.aspx">אתר הביטוח הלאומי</a>:</p>

<p><img style="display: block; margin: auto;" src="/assets/images/מדרגות ביטוח לאומי - 2023.png" alt="מדרגות דמי ביטוח לאומי - 2023" title="מדרגות דמי ביטוח לאומי - 2023" /></p>
<p style="text-align: center;">
איור 2: מדרגות ביטוח לאומי - 2023
</p>

<p>כפי שאפשר להבין מהטבלה, הגבייה כוללת:</p>
<ul>
  <li>דמי ביטוח לאומי</li>
  <li>דמי בטוח בריאות - ידועים גם בתור <a href="https://www.kolzchut.org.il/he/%D7%91%D7%99%D7%98%D7%95%D7%97_%D7%91%D7%A8%D7%99%D7%90%D7%95%D7%AA">ביטוח בריאות ממלכתי</a> או “מס בריאות”.</li>
</ul>

<p>המדרגות עצמן מבוססת על השכר הממוצע, כאשר מדרגת הגבייה הנמוכה היא 3.5% וזו שאחריה כבר גבוהה יותר: 12% מס.</p>

<h2 id="השפעת-השכר-הממוצע-על-תלוש-השכר">השפעת השכר הממוצע על תלוש השכר</h2>
<p>התלות בשכר הממוצע למדרגות הביטוח הלאומי היא לא דבר חד-פעמי. הביטוח הלאומי הוא הגוף האמון על פרסום נתון השכר הממוצע במשק, לפיו נקבעים מספר רב של פרמטרים:</p>
<ul>
  <li>מדרגות ביטוח לאומי</li>
  <li>מעבר מפנסיה (מקיפה) לביטוח מנהלים (או פנסיה משלימה / קופת גמל)</li>
  <li>תקרת מיסוי לפנסיה</li>
</ul>

<p>ואלו רק הנקודות שבתלוש השכר שלנו. אליהן צריך להוסיף את חישובי הארנונה, שכר עובדי מדינה וכו’.</p>

<p><strong>הערה:</strong> בשנים 2021 ו-2022 <a href="https://main.knesset.gov.il/News/PressReleases/pages/press12102021j.aspx">הכנסת הקפיאה</a> את ערך השכר הממוצע במשק המשמש לחישוב כל הנתונים שבדיוק הזכרנו. זאת משום שבזמן משבר הקורונה פיטורים / הוצאה לחל”ת של אחוז גבוה של משתכרים בשכר נמוך הובילו לזינוק מלאכותי של השכר הממוצע במשק.</p>

<h2 id="ביצת-השכר">ביצת השכר</h2>
<p>אוקיי, אז למדנו שבמקביל למס הכנסה ישנן גם מדרגות מיסוי של ביטוח לאומי. בואו נלביש אותן על הגרף שראינו קודם לכן ונראה אם הן מסבירות את התופעה שנתקלנו בה:</p>

<p><img style="display: block; margin: auto;" src="/assets/images/ביצת ביטוח לאומי - 2023.png" alt="גרף ברוטו לנטו, עכשיו עם מדרגות ביטוח לאומי" title="גרף ברוטו לנטו, עכשיו עם מדרגות ביטוח לאומי" /></p>
<p style="text-align: center;">
איור 3: גרף ברוטו לנטו, עכשיו עם מדרגות ביטוח לאומי
</p>

<p>מה שאנחנו למעשה רואים בגרף הוא את הכניסה לתוקף של המדרגה העליונה של מס הכנסה, שמורידה את הגרף ב-12 אגורות (מעבר מ-35% ל-47%) ואז כאלפיים ש”ח אח”כ את תקרת ביטוח לאומי שגורמת להפסקת הגבייה (12% גם כן) ועלייה חזרה בדיוק לאותה נקודה בה היינו קודם לכן.</p>

<p>עבור השכירים שנמצאים בדיוק בטווח הנ”ל, <strong>העלאה של 100 אגורות ברוטו תתורגם ל-19.33 אגורות נטו</strong>. אפקטיבית, זוהי מדרגת המס הקשה ביותר, והיא אפילו לא מדרגת המס המקסימאלית. תופעת מיסוי מוזרה זו זכתה לכינוי “הביצה” היות ושכיר שנמצא באזור שכר זה כמעט ולא יכול להתקדם והנטו שלו באמת כמעט ולא ישתפר גם אם יקבל העלאה.</p>

<p>על פניו אדם הנתקל בגרף יכול לחשוב שישנו איזשהו תכנון מרכזי שבו הוחלט להעלות את מס הכנסה כדי לפצות על הפסקת הגבייה של הביטוח הלאומי ושעם השנים כל אחד מהם הוצמד למדד אחר ונוצר פער. פער שהוא כמובן נגד השכיר ולא לטובתו, אבל לא ציפינו למשהו אחר. בעוד שהסבר זה היה מלמד על בעיות אמיתיות במערכת השכר והמיסוי במדינת ישראל שנובעות מהצמדות למדדים שונים (מה שאכן קרה בשכר השרים מול שכר הח”כים), הפעם ההסבר עוד יותר עצוב.</p>

<p>פשוט אין קשר בין השניים. השוואה של <a href="https://www.btl.gov.il/Mediniyut/GeneralData/rates_1954_2007/Hachnasa/Pages/Sahir_Maasik.aspx">נתוני ביטוח לאומי לאורך השנים</a> אל <a href="https://www.gov.il/he/departments/general/income-tax-monthly-deductions-booklet">נתוני מס הכנסה לאורך השנים</a> מראה שרק החל משנת 2018 מדרגות מס הכנסה עודכנו ליצירת הפרש של 12%. בדיקה נוספת מעלה את הפנינים הבאות:</p>

<ul>
  <li>מאמצע 2002 עד אמצע 2003 <strong>כלל לא הייתה תקרה</strong> לביטוח לאומי</li>
  <li>מאמצע 2009 עד אמצע 2011 תקרת הביטוח הלאומי הייתה <strong>מעל 70,000 ש”ח</strong></li>
  <li>בשנת 2012 תקרת ביטוח לאומי (41,850 ש”ח) הייתה הקרובה ביותר למדרגות מס הכנסה (41,830 ש”ח)</li>
</ul>

<p>אולם, גם בשנת 2012 הפער בין מדרגות מס הכנסה היה 15% ולא 12%. בעוד שהקשר בין ביטוח לאומי למס הכנסה בשנה זו כנראה היה מקרי, לגמרי אפשר לדמיין שני פקידים מתאמים ביניהם את גובה המדרגה בסגנון של “אז מה קבענו? המדרגה היא בארבעים ואחד אלף שמונה מאות ומשהו, נכון?”</p>

<h2 id="שורה-תחתונה">שורה תחתונה</h2>
<p><strong>אין קשר</strong> בין מדרגות המיסוי של מס הכנסה ואלו של הביטוח הלאומי. בנוסף, סקירה של המדרגות השונות מראה שביצת השכר שראינו למעלה בגרף מלווה אותנו כבר יותר מעשור ובסיכוי סביר אפילו מעבר לכך.</p>

<p>יכול להיות שכדאי שיהיה קשר כלשהו בין שני הגופים שמתחרים על הכסף שלנו, אבל כנראה שעוד חזון למועד. עד אז נצטרך להמשיך להתמודד עם תופעות מיסוי מוזרות שנובעות מחוסר הסינכרון בין מס ההכנסה וביטוח לאומי.</p>

<ul>
  <li>לפוסט הבא בסדרה: <a href="../על-פנסיה-וזיכוי-המס-החבוי">על פנסיה וזיכוי המס החבוי</a>.</li>
  <li>לפוסט הקודם בסדרה: <a href="../חוק-הנטו-הקבוע">חוק הנטו הקבוע</a>.</li>
</ul>]]></content><author><name></name></author><category term="payslip" /><summary type="html"><![CDATA[על (היעדר) קשר בין מדרגות מס הכנסה וביטוח לאומי, מה שמוביל ל"ביצת" שכר של של פחות מ-20 אגורות ברוטו לנטו]]></summary></entry><entry><title type="html">חוק הנטו הקבוע</title><link href="http://localhost:4000/post/%D7%97%D7%95%D7%A7-%D7%94%D7%A0%D7%98%D7%95-%D7%94%D7%A7%D7%91%D7%95%D7%A2/" rel="alternate" type="text/html" title="חוק הנטו הקבוע" /><published>2023-01-24T19:30:00+02:00</published><updated>2023-01-24T19:30:00+02:00</updated><id>http://localhost:4000/post/%D7%97%D7%95%D7%A7-%D7%94%D7%A0%D7%98%D7%95-%D7%94%D7%A7%D7%91%D7%95%D7%A2</id><content type="html" xml:base="http://localhost:4000/post/%D7%97%D7%95%D7%A7-%D7%94%D7%A0%D7%98%D7%95-%D7%94%D7%A7%D7%91%D7%95%D7%A2/"><![CDATA[<p><strong>תאריך פרסום:</strong> 24/01/2023</p>

<p>עבדת קשה כבר שנתיים והחלטת שמגיעה לך העלאה. התכוננת עם חברות מראש לאירוע המלחיץ והשיחה עם הבוס הלכה כמו שרצית, קיבלת את ההעלאה. מזל טוב :) אבל, כשהגיע תלוש השכר בחודש הבא הנטו נראה כמעט אותו דבר. איך זה יכול להיות? בשביל זה עשית את כל המאמץ?</p>

<p>התרחיש הזה קורה להרבה שכירים, כולל מקרה קצה בו העלאה שנתית הפכה לעלייה בנטו של 180 ש”ח… היום נדבר על המרכיבים מאחורי התופעה הזו שכבר קיבלה את הכינוי “חוק הנטו הקבוע”.</p>

<h2 id="חישוב-ברוטו-לנטו">חישוב ברוטו לנטו</h2>
<p>ב<a href="../מדרגות-מס-הכנסה">פעם הקודמת</a> הזכרנו את מדרגות מס ההכנסה, אבל דילגנו על שני חלקים חשובים:</p>
<ul>
  <li>הכנסה מוכרת למס</li>
  <li>הפרשות סוציאליות</li>
</ul>

<p>כשבאים לחשב מס הכנסה, נחשב אותו על “הכנסה מוכרת למס”. אבל רגע, זה לא אותו דבר כמו השכר החודשי שלנו? אז לצערי התשובה היא לא. משכורת של שכיר ממוצע תורכב מהחלקים הבאים (עליהם נרחיב בנפרד בעתיד):</p>
<ul>
  <li>משכורת “בסיס” - משכורת לתנאים סוציאליים, שכוללים את:
    <ul>
      <li>פנסיה (<a href="../על-פנסיה-וזיכוי-המס-החבוי">לינק</a>)</li>
      <li>ביטוח מנהלים / פנסיה משלימה / וכו’ (<a href="../על-פנסיה-וזיכוי-המס-החבוי">לינק</a>)</li>
      <li>קרן השתלמות (<a href="../קרן-השתלמות">לינק</a>)</li>
      <li>הפרשה לקרן פיצויים (<a href="../פיצויי-הפיטורים-והמיסוי-הכפול">לינק</a>)</li>
      <li>דמי הבראה - לרוב משולמים פעם בשנה ולא בכל חודש ולכן לשם הנוחות נתעלם מהם כרגע</li>
    </ul>
  </li>
  <li>הכנסה לא סוציאלית
    <ul>
      <li>דמי נסיעות - חובה על פי חוק ועדיין נשלם עליהם מס</li>
      <li>החזר רכב - לפעמים קיים גם כשאין רכב</li>
      <li>הוצאות לטלפון - היה נפוץ פעם</li>
      <li>וכו’</li>
    </ul>
  </li>
  <li>שווי הטבות נוספות
    <ul>
      <li>תןביס / סיבוס</li>
      <li>ביטוח בריאות מצד המעסיק</li>
      <li>וכו’</li>
    </ul>
  </li>
</ul>

<p>את ההכנסה המוכרת למס נחשב לפי סכום התשלום/הטבה כספית שקיבלנו מהמעסיק. חישוב נאיבי יגיד שמדובר במשכורת הבסיס + הכנסה לא סוציאלית + שווי הטבות נוספות. כן, תןביס נחשב הכנסה ונשלם עליו מס הכנסה (אין מתנות חינם).</p>

<p><strong>הערה:</strong> מעסיק יכול לבחור “לגלם למס” הוצאה כמו שי לחג (נפוץ יחסית בחברות) כדי שבפועל ההטבה תהיה בחינם. זה אומר שהמשכורת שלנו תועלה מלאכותית בסכום הדרוש כדי לשלם את המס על ההטבה. במידה וזה לא יקרה, מתנה שבפועל שווה מעט אבל הגיעה מחנות יקרה, יכולה עוד לעלות לנו כסף בנטו בגלל השווי שלה למס.</p>

<h2 id="תקרות-נוספות-למס-הכנסה">תקרות נוספות למס הכנסה</h2>
<p>אבל, החישוב שהצגנו למעלה הוא נאיבי. תנאים סוציאליים לרוב מורכבים מהפרשה עצמית (שלנו) + הפרשה של המעסיק. עבור כל סעיף סוציאלי ישנה תקרת מיסוי (תודה <a href="https://www.prisha.co.il/UserFiles/File/pdf/law/law232.pdf">כחלון</a>) וברגע שהמשכורת שלנו עוברת את התקרה עבור אותו סעיף, ההפרשה של המעביד על סעיף זה תחשב להכנסה נוספת. לדוגמא:</p>
<ul>
  <li>שכר לתנאים סוציאליים - 20,000 ש”ח</li>
  <li>תקרה לקרן השתלמות - 15,712 ש”ח</li>
  <li>הפרשת מעסיק לקרן השתלמות - 7.5%</li>
  <li>הפרשת מעסיק לקרן השתלמות שעוברת את תקרה המס - 321.60 ש”ח</li>
</ul>

<p>כלומר, מבחינת מס הכנסה קיבלנו מהמעסיק הטבה של 321.60 ש”ח עליהם נצטרך לשלם מס.</p>

<p>אז כמה זה יוצא בפועל? תחת ההנחה שכל התנאים הסוציאליים הם על כל השכר (לא תמיד המצב בקרן השתלמות), עובד שעבר את כל תקרות המיסוי יספוג את העלויות הבאות:</p>
<ul>
  <li>הפרשת מעסיק לפנסיה וביטוח מנהלים - 6.5%</li>
  <li>הפרשת מעסיק לקרן השתלמות - 7.5%</li>
  <li>הפרשת מעסיק לקרן פיצויים - 8.333%</li>
</ul>

<p>כלומר, על כל 100 אגורות לתנאים סוציאליים שנרוויח מעל התקרה, מס הכנסה יספור 122.33 אגורות עליהן נצטרך לשלם מס. או במילים אחרות, <strong>החל מנקודה מסויימת אנחנו למעשה משלמים מס הכנסה על קצת מעל 122% מהשכר שלנו…</strong></p>

<h2 id="מס-יסף">מס יסף</h2>
<p>אוקיי, אבל זה הכל, נכון? לצערי לא. מדרגות מס ההכנסה שהזכרנו הן רק המדרגות ה”רשמיות”. עמוד אחרי ההגדרה שלהן ב<a href="https://www.gov.il/BlobFolder/generalpage/income-tax-monthly-deductions-booklet/he/generalInformation_income-tax-monthly-deductions-booklet_monthly-deductions-booklet-2023.pdf">לוח העזר של מס הכנסה</a> ישנו סעיף נוסף: “מס נוסף על הכנסות גבוהות”. קרוי גם “מס יסף” או בשמו העממי “מס עשירים”. מדובר במיסוי של 3% נוספים על כל שקל מעל התקרה השנתית (698,280 ש”ח) ואם נמיר אותה לתקרה החודשית נקבל: 58,190 ש”ח.</p>

<p>כלומר, מדרגת מס הכנסה מקסימאלית של 47% + מס עשירים של 3% = 50% מס בתקרה האפקטיבית המקסימאלית. התקרה עצמה קרובה יותר משהיא נראית, כי מדובר בהכנסה <strong>מוכרת למס</strong> של 58,190 לחודש. בפועל, לפי החישוב שעשינו בסעיפים הקודמים, מדובר בהכנסה לתנאים סוציאליים של 53,027 ש”ח. כלומר, 5,000 ש”ח פחות ממה שזה נראה במבט ראשון.</p>

<p>בהינתן מדרגה מקסימאלית של 50% מס, ושכר למס שהוא בכלל 122% מהשכר האמיתי שלנו, נקבל שלפני שהתחלנו את החודש, או אפילו הפרשנו לעצמו כסף לתנאים סוציאליים, איבדנו 61 אגורות על כל שקל העלאה לשכר. אז לכל אלה שאומרים שמדרגת המיסוי העליונה במדינה “לא גבוהה” יחסית למדינות אחרות והיא “רק 50%” התשובה היא שהיא בפועל 61%.</p>

<h2 id="שורה-תחתונה">שורה תחתונה</h2>
<p>כמו שהזכרנו קודם, גם אנחנו מפרישים כסף לתנאים סוציאליים. את הכסף הזה נפגוש בעתיד הקרוב (קרן השתלמות) או רחוק (פנסיה) אבל לא נפגוש אותו בנטו כל חודש:</p>
<ul>
  <li>הפרשה עצמית לפנסיה - 6-7% (נניח ש-6% כי זה המקרה הנפוץ מחוץ למגזר הממשלתי)</li>
  <li>הפרשה עצמית לקרן השתלמות - 2.5%</li>
</ul>

<p><strong>שורה תחתונה:</strong> על כל שקל העלאה נאבד 61 אגורות למס הכנסה + 8.5 אגורות נוספות שלנו שנפגוש רק בעתיד, אבל לא בנטו. <strong>מתוך 100 אגורות נשאר עם תכל’ס 30 אגורות</strong>.</p>

<p>רק להמחשה, להלן דוגמאות עבור שכיר תושב ישראל ללא נקודות מס נוספות (נכון לשנת 2023):</p>
<ul>
  <li>כדי להרוויח 10,000 נטו - נדרש למשכורת ברוטו של 13,077 ש”ח</li>
  <li>כדי להרוויח 20,000 נטו - נדרש למשכורת ברוטו של 35,848 ש”ח</li>
  <li>כדי להרוויח 30,000 נטו - נדרש למשכורת ברוטו של 67,194 ש”ח</li>
</ul>

<p>וזו הסיבה שגם העלאה של 2,000 ש”ח ברוטו לתנאים סוציאליים תהפוך לכ-600 ש”ח נטו. לא רע, אבל לא בדיוק מה שציפינו לפני שיחת השכר.</p>

<p>הפער הזה, בין ברוטו לנטו, היה המוטיבציה המובילה ליצירת <a href="https://drive.google.com/drive/folders/1JZmJg2pkD97mQ_fJOBcbuyMOiO_fFsCr?usp=sharing">מחשבון לחישוב תלוש השכר</a>. בסופו של יום, רוב העובדים מעוניינים להשוות שתי הצעות שכר שקיבלו לפי מה יוצא להם מזה בתלוש, או “כמה זה בסוף נטו?” אפילו שהמיקוח עם המעסיקים הוא על שכר ברוטו. היות ולא תמיד פער גדול בברוטו מתרגם להבדל משמעותי בנטו, כדאי שלעובדים תהיה היכולת לקבל החלטות מושכלות כשכל הנתונים לפניהם.</p>

<ul>
  <li>לפוסט הבא בסדרה: <a href="../מס-הכנסה-ממאדים-וביטוח-לאומי-מנוגה">ביטוח לאומי וביצת השכר</a>.</li>
  <li>לפוסט הקודם בסדרה: <a href="../מדרגות-מס-הכנסה">מדרגות מס הכנסה</a>.</li>
</ul>]]></content><author><name></name></author><category term="payslip" /><summary type="html"><![CDATA[מזל טוב, קיבלת העלאה בעבודה. אבל רגע, למה בסוף החודש הנטו כמעט ולא השתנה? ברוכים הבאים לחוק הנטו הקבוע]]></summary></entry><entry><title type="html">מדרגות מס הכנסה</title><link href="http://localhost:4000/post/%D7%9E%D7%93%D7%A8%D7%92%D7%95%D7%AA-%D7%9E%D7%A1-%D7%94%D7%9B%D7%A0%D7%A1%D7%94/" rel="alternate" type="text/html" title="מדרגות מס הכנסה" /><published>2023-01-22T19:30:00+02:00</published><updated>2023-01-22T19:30:00+02:00</updated><id>http://localhost:4000/post/%D7%9E%D7%93%D7%A8%D7%92%D7%95%D7%AA-%D7%9E%D7%A1-%D7%94%D7%9B%D7%A0%D7%A1%D7%94</id><content type="html" xml:base="http://localhost:4000/post/%D7%9E%D7%93%D7%A8%D7%92%D7%95%D7%AA-%D7%9E%D7%A1-%D7%94%D7%9B%D7%A0%D7%A1%D7%94/"><![CDATA[<p><strong>תאריך פרסום:</strong> 22/01/2023</p>

<p>כמו שהזכרתי ב<a href="../נקודות-זיכוי-ממס-הכנסה">פוסט הקודם</a>, פוליטיקאים לרוב יבטיחו למעמד הביניים “עדכון מדרגות מס הכנסה” ובמקום זה יחלקו נקודות זיכוי ממס הכנסה. בפוסט הזה אנסה להסביר איך עובדות מדרגות מס ההכנסה, ולמה עדכון המדרגות יכול או להקל על כולם או “לדפוק” עשירים, אבל לא יכול לעזור “רק” לשכבת הביניים. בואו נתחיל.</p>

<h2 id="מדרגות-מס-הכנסה-לשכירים---2023">מדרגות מס הכנסה לשכירים - 2023</h2>
<p>נכון לשנת 2023, מדרגות מס הכנסה (לחודש) לשכירים הן (<a href="https://www.gov.il/BlobFolder/generalpage/income-tax-monthly-deductions-booklet/he/generalInformation_income-tax-monthly-deductions-booklet_monthly-deductions-booklet-2023.pdf">לוח עזר מס הכנסה</a>):</p>
<ul>
  <li>עד ל-6,790 ש”ח - <strong>10%</strong></li>
  <li>6,791 ש”ח עד 9,730 ש”ח - <strong>14%</strong></li>
  <li>9,731 ש”ח עד 15,620 ש”ח - <strong>20%</strong></li>
  <li>15,621 ש”ח עד 21,710 ש”ח - <strong>31%</strong></li>
  <li>21,711 ש”ח עד 45,180 ש”ח - <strong>35%</strong></li>
  <li>45,181 ומעלה* - <strong>47%</strong>
כמו שאפשר לראות, המדרגות התחתונות אכן נמוכות יחסית ואילו המדרגות שמעליהן כבר הרבה יותר משמעותיות, גם ברוחב המדרגה (טווח השכר) וגם בגובה (כמה מס נשלם).</li>
</ul>

<h3 id="הערת-שוליים">*הערת שוליים</h3>
<p>אפקטיבית יש מדרגות נוספות, כפי שניתן לקרוא בפוסט על <a href="../חוק-הנטו-הקבוע">חוק הנטו הקבוע</a>, וכמו שגם אפשר לראות בגרף הבא המתאר כמה אגורות נטו ישארו לנו מכל שקל נוסף ברוטו:</p>

<p><img style="display: block; margin: auto;" src="/assets/images/ברוטו_לנטו.png" alt="אגורות נטו על כל שקל העלאה ברוטו (שכירים) - 2023" title="אגורות נטו על כל שקל העלאה ברוטו (שכירים) - 2023" /></p>
<p style="text-align: center;">
איור 1: גרף של האגורות נטו על כל שקל העלאה ברוטו (שכירים) - 2023
</p>

<p>כפי שניתן לראות בגרף שלמעלה, בפועל ישנם לא מעט דברים המשפיעים על הנטו שלנו בתלוש, ועל כך נרחיב בפוסטים הבאים.</p>

<h2 id="משמעות-מדרגות-המס">משמעות מדרגות המס</h2>
<p>אז איך זה עובד? בואו נדמיין מדינה שבה עובד המשתכר 30K בחודש נדרש לשחק במשחק מחשב ולהגיע לרמה 30. לצורך הדוגמא אשתמש במשחק פוקימון. המדינה שהמצאנו לא מעוניינת בכסף והמס יהיה הזמן שהלך לאיבוד בלשחק במשחק.</p>

<p>כמו בכל משחק, רמת הקושי עולה ככל שנתקדם ועל כן בהתחלה קל לעלות בין הרמות ועם הזמן רמת הקושי עולה ונדרשת השקעה גדולה יותר. לדוגמא, כדי לעלות מרמה 5 לרמה 6 נדרשות 2 דקות, אבל בין רמות 20 ו-21 עלינו כבר כמה דרגות קושי ונדרשות כבר 17 דקות. כבר אפשר לראות למה שמתחילים יגידו שהמשחק “קל” בזמן ששחקנים ברמות הגבוהות יחרקו שיניים בין רמה לרמה.</p>

<p>ואכן, מתכנני המשחק ישבו וראו שעובדי מעמד הביניים פורשים מהמשחק באמצע כי רמות 20-30 קשות מדי ואף אחד לא נשאר מספיק זמן כדי להגיע לרמות 40 או 50. על כן, החליטו לעדכן את דרגות הקושי. במקום 17 דקות בין רמה לרמה במדרגה של 20-30, הוחלט לרדת ל-14 דקות. כלומר, 3 דקות חסכון לכל רמה ובמצטבר החסכון לעובד בשכר 26K הוא 18 דקות (6 פעמים הנחה של 3 דקות).</p>

<p>אבל, למרבה ההפתעה, עובדים במשכורת 32K הרוויחו <strong>יותר</strong>. כדי להגיע לרמה 40 הם השלימו את כל הרמות 20-30 ולכן קיבלו 10 פעמים את ההנחה: 30 דקות מול 18 של מעמד הביניים. אופס, זו לא הייתה כוונת המתכננים. איך יוכלו “להעניש” חזרה את שחקני הרמות הגבוהות כדי שמעמד הביניים לא יקטר שזו למעשה הטבת עשירים?</p>

<p>אפשר היה לתקן את זה על ידי העלאת רמת הקושי ברמות 30-40 בשביל האיזון. אבל, בדוגמא שלמעלה לעובד יש רק 2 רמות במדרגה הזו (30-32) ואם נכביד עליה יותר מדי העובדים ברמות 40-50 יחטפו את <strong>כל</strong> ההעלאה ויצאו לרחובות עם קלשונות ולפידים.</p>

<p><strong>מסקנה:</strong> עדכון מדרגות מס הכנסה לשכבה מסויימת תמיד יקל על כל השכבות שמעליה.</p>

<h2 id="שכר-מינימום">שכר מינימום</h2>
<p>אם נחזור למשחק הפוקימון, נראה קווי דימיון נוספים בין המשחק לבין מס הכנסה. בתחילת המשחק אנחנו מקבלים פוקימון התחלתי ברמה 5 (ולא ברמה 0). הפלא ופלא, 5,300 ש”ח זהו גם <a href="https://www.kolzchut.org.il/he/%D7%A9%D7%9B%D7%A8_%D7%9E%D7%99%D7%A0%D7%99%D7%9E%D7%95%D7%9D">שכר המינימום</a> והרי ידוע שמס הכנסה מחושב רק החל משכר המינימום. אז זהו, שלא.</p>

<p>מדרגת מס ההכנסה המינימאלית היא 10% מס <strong>על כל שקל מתחת ל-6,790 ש”ח</strong>. למרות האמונה הרווחת, אין שום קשר ישיר בין שכר המינימום למדרגות מס הכנסה… אוקיי, אז למה עובדי שכר מינימום לא משלמים מס הכנסה?</p>

<p>שלל זיכויי מס, נקודות הזיכוי למשל, הם אלו שיגרמו לכך שתושב ישראל שמשתכר שכר מינימום לא ישלם מס הכנסה:</p>
<ul>
  <li>10% על שכר של 5,300 ש”ח - סכום לתשלום של 530 ש”ח</li>
  <li>2.25 נק’ זיכוי (תושב ישראל) בשווי 235 ש”ח לנקודה יתנו לנו “מגן מס” של 528.75 ש”ח</li>
  <li>שורה תחתונה: 1.25 ש”ח שנדרש לשלם למס הכנסה</li>
</ul>

<p>רגע, אז מס הכנסה פשוט מוותרים על זה כי זה כסף קטן? פחחחחח, הלוואי. כפי שהזכרנו בפוסט הקודם, בנוסף לנק’ הזיכוי ישנו זיכוי מס נוסף שקשור להפרשה שלנו לפנסיה והוא זה שסוגר את השארית של 1.25 שקלים. על כך בהרחבה ב<a href="../על-פנסיה-וזיכוי-המס-החבוי">פוסט עתידי</a>.</p>

<h2 id="סיכום">סיכום</h2>
<p>מקווה שהצלחתי להעביר איך עובדות מדרגות מס הכנסה, ולמה “ריווח המדרגות” יכול אולי להקל על מעמד הביניים אבל הוא יקל עוד יותר על העשירונים העליונים. בפוסטים הבאים נצלול קצת יותר ל”מס עשירים” ונענה על השאלה “אם מס הכנסה המקסימאלי הוא באזור 50% למה אני מאבדת 60 אגורות מס על כל שקל העלאה בשכר?” (<a href="../חוק-הנטו-הקבוע">חוק הנטו הקבוע</a>).</p>

<ul>
  <li>לפוסט הבא בסדרה: <a href="../חוק-הנטו-הקבוע">חוק הנטו הקבוע</a>.</li>
  <li>לפוסט הקודם בסדרה: <a href="../נקודות-זיכוי-ממס-הכנסה">נקודות זיכוי ממס הכנסה</a>.</li>
</ul>]]></content><author><name></name></author><category term="payslip" /><summary type="html"><![CDATA[אז איך בפועל יחושב מס הכנסה? ולמה חלק מהציבור משוכנע שהמיסים נמוכים בעוד ששני העשירונים העליונים כורעים תחת נטל המס]]></summary></entry></feed>